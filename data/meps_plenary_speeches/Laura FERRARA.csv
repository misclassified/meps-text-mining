MP,Date,Language,Title,Url,Content
Laura FERRARA,2023-11-23,IT,International day for the elimination of violence against women (debate),https://www.europarl.europa.eu/doceo/document/CRE-9-2023-11-23-INT-4-014-0000_IT.html,"  Laura Ferrara (NI).   – Signor Presidente, onorevoli colleghi, la brutale uccisione di Giulia Cecchettin ha scosso profondamente le coscienze in Italia su quanto sia ancora grave la sequenza dei femminicidi. A Giulia è stato negato il suo diritto di vivere, il suo futuro. E non è la sola, perché in Italia, nel mio Paese, sono state oltre 100 le donne vittime da inizio anno, di cui più di 80 sono state uccise in ambito familiare o comunque affettivo. 
Ecco, eppure, a fronte di questa situazione, ci sono ancora diversi partiti, incluse le forze di governo del nostro Paese, che rivelano tutta la loro inadeguatezza sul tema dei diritti civili delle donne. Lega e Fratelli d'Italia qui al Parlamento europeo non hanno neanche sostenuto la ratifica della Convenzione di Istanbul. 
Quando parliamo di violenza contro le donne, parliamo di un reato che rimane una delle violazioni più gravi dei diritti umani e più diffuse e impunite. Sarebbe un gravissimo errore pensare che si tratti di un fenomeno inevitabile: dobbiamo al contrario contrastare la violenza di genere a livello preventivo; dobbiamo attuare delle fondamentali politiche e strategie di prevenzione. Ogni azione legislativa, sociale e culturale per l'affermazione e la tutela dei diritti delle donne contribuisce alla battaglia di civiltà per un futuro più sicuro e paritario.
"
Laura FERRARA,2023-10-19,IT,European Citizens' Initiative 'Fur Free Europe' (debate),https://www.europarl.europa.eu/doceo/document/CRE-9-2023-10-19-INT-4-021-0000_IT.html,"  Laura Ferrara (NI).   – Signora Presidente, onorevoli colleghi, è ora di porre fine alla sofferenza inflitta agli animali tenuti in gabbia, che siano selvatici o domestici, con lo scopo di lucrare sulla produzione di pellicce.
Oltre un milione e mezzo di cittadini europei ha dato voce a questo appello, sostenendo con la propria firma l'iniziativa ""Fur Free Europe"". Questo genere di allevamento è in netto contrasto con i principi fondamentali del benessere animale. Non è etico, non è sicuro, non è sostenibile e può essere pericoloso per la salute pubblica e dannoso per la biodiversità autoctona. Le sostanze chimiche tossiche impiegate dall'industria delle pellicce la classificano tra le prime cinque più inquinanti.
20 Stati membri hanno già riconosciuto l'urgenza di agire e hanno introdotto misure legislative per limitare queste pratiche produttive. E allora, unendoci a quanto già richiesto dai cittadini europei, chiediamo alla Commissione europea di presentare subito una proposta legislativa che ponga fine a un mercato che genera solo inutili crudeltà per soddisfare la vanità umana. Diciamo basta alle pellicce animali in Europa.
"
Laura FERRARA,2023-10-05,IT,Urban wastewater treatment (debate),https://www.europarl.europa.eu/doceo/document/CRE-9-2023-10-05-INT-4-064-5000_IT.html,"  Laura Ferrara (NI),  per iscritto. – L'aggiornamento della direttiva sul trattamento delle acque reflue urbane è di importanza fondamentale per l'UE al fine realizzare gli obiettivi del Green Deal europeo. Dobbiamo adattare le nostre politiche alle sfide ambientali del nostro tempo, compresa l'azione per il clima, la promozione della circolarità dell'economia e la riduzione dell'inquinamento.
È quindi essenziale implementare un monitoraggio e un trattamento più rigoroso delle sostanze inquinanti nelle acque reflue. Inoltre, dobbiamo promuovere attivamente il riutilizzo delle acque reflue trattate per una migliore gestione delle risorse idriche. 
Il sistema di responsabilità estesa del produttore per farmaci e cosmetici, sulla base del principio ""chi inquina paga"", deve incoraggiare l'industria ad adottare pratiche più sostenibili.
Con queste misure non solo contribuiremo ad avere fiumi, laghi e mari più puliti, ma miglioreremo anche la tutela della salute e la preservazione delle biodiversità.
Nel nostro impegno per un ambiente più sano e sostenibile, bisogna garantire l'accesso ai servizi igienico-sanitari per tutti, in particolare per le persone vulnerabili ed emarginate, assicurando che nessuno sia lasciato indietro. Solo attraverso azioni concrete possiamo creare un futuro migliore.
"
Laura FERRARA,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-018-0000_IT.html,"  Laura Ferrara (NI).   – Signor Presidente, onorevoli colleghi, a tre anni dalla sua presentazione e a otto anni dalle prime proposte di riforma, il nuovo patto europeo per la migrazione e l'asilo non vede ancora la luce. E sono i paesi mediterranei come l'Italia che pagano il prezzo più caro delle divisioni, dei veti e dei ritardi europei.
Lo ricordiamo ancora una volta: Lampedusa è terra di confine italiano ed europeo, ma è anche terra di speranza per moltissimi migranti che scappano da guerre, da persecuzioni e da miseria, e non è pagando i dittatori con fondi europei che risolviamo il problema, anzi lo aggraviamo.
Quello che manca oggi sono le regole, manca il diritto d'asilo europeo. Serve una terza via, la via del buon senso, quella della solidarietà e delle vie legali e sicure di accesso all'Unione europea. In Italia siamo stanchi di continuare a contare i morti in mare, oltre 26 000 negli ultimi dieci anni. Abbiamo un urgente bisogno di un'equa ripartizione delle responsabilità.
Allora l'Europa dimostri, con i fatti, di essere più forte degli estremismi e dei nazionalismi.
"
Laura FERRARA,2023-09-12,IT,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-091-0000_IT.html,"  Laura Ferrara (NI).   – Signor Presidente, onorevoli colleghi, è difficile non vedere nell'accordo UE-Tunisia il tentativo di contenere i flussi in cambio di aiuti finanziari e di esternalizzare la responsabilità in materia di migrazione. Con esso si rischia di alimentare la dipendenza da un paese terzo con tutele dei diritti umani del tutto inadeguate. 
È evidente a tutti che la Tunisia non possa essere considerata sicura a causa di episodi di razzismo, di xenofobia, di violenza verso i migranti subsahariani, a cui si aggiunge il deterioramento della democrazia e dello Stato di diritto. È penoso che tutto questo sia stato anche celebrato come un successo dalla Presidente italiana del Consiglio, Meloni, mentre l'Italia affronta con grandi difficoltà il doppio degli sbarchi rispetto all'anno scorso.
Anziché allora battersi per una più equa ripartizione delle responsabilità dell'Unione europea, ecco, sarebbe bene preferire rimanere alleata di coloro che, ostacolando i ricollocamenti obbligatori, aggravano la situazione dei paesi di primo ingresso.
"
Laura FERRARA,2023-09-11,IT,Geographical indication protection for craft and industrial products (debate),https://www.europarl.europa.eu/doceo/document/CRE-9-2023-09-11-INT-1-196-2500_IT.html,"  Laura Ferrara (NI),  per iscritto. – La protezione della qualità e della tradizione con cui vengono realizzati rinomati prodotti artigianali e industriali come ceramiche, abbigliamento, gioielli, mobili, strumenti musicali ecc. diventa finalmente una realtà.
Le produzioni fortemente legate a determinate aree e caratterizzate da particolare know-how fanno parte dell'identità locale e di un inestimabile patrimonio culturale. Il nuovo quadro giuridico non solo consentirà ai consumatori di riconoscere più facilmente tali prodotti e di fare scelte più informate, ma aiuterà a promuovere, attrarre e mantenere competenze e posti di lavoro nelle diverse regioni d'Europa, contribuendo alla crescita di turismo e sviluppo economico.
Tra i vantaggi per i produttori vi è quello di estendere la tutela in ambito internazionale anche per i mercati dei paesi terzi che sono parti dell'Atto di Ginevra dell'Organizzazione mondiale della proprietà intellettuale (OMPI). A tal fine sarà di fondamentale importanza l'istituzione di una procedura di registrazione delle indicazioni geografiche semplice ed efficiente, unitamente a adeguati assistenza e sostegno per micro, piccole e medie imprese.
"
Laura FERRARA,2023-07-12,IT,Tax the rich (topical debate),https://www.europarl.europa.eu/doceo/document/CRE-9-2023-07-12-INT-3-197-0000_IT.html,"  Laura Ferrara (NI).   – Signora Presidente, onorevoli colleghi, le recenti crisi, l'inflazione alimentata dal caro energia e le inevitabili speculazioni di mercato continuano a concentrare enormi ricchezze nelle mani di pochi privilegiati.
Bisogna affrontare le crescenti disparità economiche e garantire una distribuzione più equa delle risorse se vogliamo un modello di sviluppo diverso, fondato sulla sostenibilità, i diritti, la giustizia e la pace.
Tassare extraprofitti e chi beneficia maggiormente dell'accumulo di ricchezza non significa punire il successo o disincentivare l'imprenditorialità. Una giusta imposizione fiscale è indispensabile per reperire risorse da usare per rafforzare i servizi di welfare, per promuovere un'istruzione di qualità e una sanità che sia accessibile a tutti, per realizzare la transizione verde, combattere le disuguaglianze e le povertà.
La lotta all'evasione e ai paradisi fiscali e la creazione di un fisco equo sono dei punti fermi affinché coloro che hanno profitti stratosferici contribuiscano in modo proporzionato al bene comune.
L'Unione europea sia un faro nel promuovere una maggiore prosperità condivisa per tutti i suoi cittadini.
"
Laura FERRARA,2023-07-12,IT,"Recommendations for reform of the European Parliament’s rules on transparency, integrity, accountability and anti-corruption (debate)",https://www.europarl.europa.eu/doceo/document/CRE-9-2023-07-12-INT-3-406-0000_IT.html,"  Laura Ferrara (NI).   – Signora Presidente, onorevoli colleghi, le proposte della commissione speciale ING2 sono il punto di inizio della riforma delle regole interne al Parlamento europeo per assicurare una maggiore trasparenza e integrità del suo operato, garantire il controllo democratico da parte dei cittadini e contrastare la corruzione.
Come delegazione del Movimento 5 Stelle abbiamo inteso dare un contributo a questo processo presentando diversi emendamenti; alcuni di questi chiedono l'estensione degli standard di protezione offerti dalla direttiva sui whistleblowers a chi lavora nelle istituzioni europee e, in particolare, per proteggerli da possibili ritorsioni nei loro confronti.
Altri mirano al rafforzamento del registro per la trasparenza, oppure al rafforzamento delle sanzioni del codice di condotta in caso di violazione prevedendo, nei casi più gravi, anche la perdita dei benefici relativi al mandato, come ad esempio il trattamento pensionistico.
Di fondamentale importanza sono poi gli interventi per prevenire e far emergere i conflitti di interessi.
Le ingerenze e le diverse forme di corruzione rimangono un fenomeno diffuso, che va contrastato nel modo più intransigente al fine di salvaguardare l'integrità del processo democratico e decisionale.
"
Laura FERRARA,2023-06-14,IT,Investigation of the use of Pegasus and equivalent surveillance spyware - Investigation of the use of Pegasus and equivalent surveillance spyware (draft recommendation) (debate),https://www.europarl.europa.eu/doceo/document/CRE-9-2023-06-14-INT-3-214-1250_IT.html,"  Laura Ferrara (NI),  per iscritto. – La Commissione d'inchiesta PEGA, nel corso dei suoi lavori, ha fatto emergere un quadro fosco in merito agli abusi perpetrati in UE attraverso spyware nei confronti di giornalisti, magistrati, esponenti politici e della società civile. 
È inconcepibile consentire tutto questo senza individuare responsabilità e senza distinguere con chiarezza le attività lecite da quelle illecite. I sistemi di sorveglianza informatica si sono rivelati strumenti il cui uso illegale rappresenta un enorme rischio per lo stato di diritto, la democrazia e la tutela dei diritti fondamentali, sia a livello nazionale che europeo. 
Il problema va affrontato con urgenza e sono necessari mirati interventi, soprattutto legislativi, per tentare di porre un argine a un mercato di software-spia e pratiche carenti di regole comuni. Le raccomandazioni contenute nella relazione della commissione PEGA vanno nella giusta direzione. La Commissione europea e il Consiglio facciano ora la loro parte nel metterle in atto.
"
Laura FERRARA,2023-06-01,IT,"Foreign interference in all democratic processes in the European Union, including disinformation - Election integrity and resilience build-up towards European elections 2024 (debate)",https://www.europarl.europa.eu/doceo/document/CRE-9-2023-06-01-INT-2-039-0000_IT.html,"  Laura Ferrara (NI).   – Signora Presidente, onorevoli colleghi, la minaccia delle ingerenze straniere, pur aumentando in occasione delle elezioni nazionali ed europee, si manifesta di fatto in molteplici forme e in maniera continua in tutta l'Unione europea. 
Disinformazione e manipolazione delle informazioni sui media tradizionali e sui social, attacchi informatici mirati alle infrastrutture critiche, traffico di influenze, corruzione, finanziamenti occulti che coinvolgono soggetti politici e funzionari sono solo alcune delle ricorrenti pratiche per influenzare i processi democratici ed elettorali. 
Il ruolo delle tecnologie in questo campo è sempre più forte, come dimostra la pubblicità basata sui dati personali e algoritmi opachi su cui si regge il modello commerciale delle piattaforme online, sfruttato sempre più massivamente per plasmare e polarizzare l'opinione pubblica. 
E allora, oltre agli sforzi per migliorare la trasparenza e l'integrità delle nostre istituzioni, unitamente alle attese misure del Defense of democracy package, è fondamentale rafforzare la democrazia dall'interno e ciò si ottiene promuovendo una cultura civica di impegno democratico e partecipazione attiva dei cittadini. 
"
Laura FERRARA,2023-05-10,IT,Externalising asylum applications and making funding to third countries conditional on the implementation of return agreements (topical debate),https://www.europarl.europa.eu/doceo/document/CRE-9-2023-05-10-INT-3-232-0000_IT.html,"  Laura Ferrara (NI).   – Signora Presidente, onorevoli colleghi, il tentativo di ridurre la pressione migratoria verso l'Unione europea non dovrebbe mai tradursi in misure che impediscono di richiedere protezione internazionale in un territorio sicuro, esponendo quindi a rischi di detenzione arbitraria, violenze e discriminazione.
Questo succede soprattutto quando si preferisce delocalizzare l'asilo, il controllo dei flussi migratori e delle frontiere, eludendo strategicamente obblighi internazionali e trasferendo le responsabilità altrove.
Oggi l'Unione europea tende a prevenire arrivi irregolari e aumentare i rimpatri concentrando gli sforzi su pratiche di esternalizzazione e cooperazione con Stati terzi, sulla base di logiche di scambio riguardanti finanziamenti condizionati e altri strumenti.
Da anni tentiamo di colmare le carenze delle nostre politiche nell'assicurare una migrazione ordinata, sicura e fondata su solidarietà ed equa ripartizione delle responsabilità.
Le nostre risorse finanziarie dovrebbero essere ugualmente utilizzate per diversi aspetti dei processi migratori, come le loro cause profonde, lo sviluppo locale, le vie legali di accesso.
Non alimentiamo la dipendenza da paesi con tutele dei diritti umani inadeguate e da cui si corre il rischio di subire ricatti.
"
Laura FERRARA,2023-05-10,IT,Update of the anti-corruption legislative framework (debate),https://www.europarl.europa.eu/doceo/document/CRE-9-2023-05-10-INT-3-336-0000_IT.html,"  Laura Ferrara (NI).   – Signor Presidente, onorevoli colleghi, come Movimento 5 Stelle da sempre ci siamo resi promotori degli obiettivi della recente proposta di direttiva sulla lotta alla corruzione.
L'Unione europea reagisce finalmente con determinazione nel combattere uno dei fenomeni transnazionali più impuniti e pericolosi per l'integrità dei processi democratici, l'economia legale e la coesione sociale.
Condividiamo l'importanza della prevenzione e della creazione della trasparenza attraverso misure anticorruzione, tra cui quelle che introducono norme in materia di dichiarazione patrimoniale, lobbying e ""porte girevoli"".
Da tempo attendevamo un'armonizzazione delle legislazioni nazionali, l'ampliamento delle definizioni e dell'elenco dei reati perseguibili, sanzioni più rigorose e pene accessorie tra cui la rimozione dai pubblici uffici, l'incandidabilità e l'esclusione dall'accesso ai finanziamenti pubblici.
I termini di prescrizione sufficienti a fare giustizia e revoca di immunità e privilegi daranno più forza alle autorità di contrasto; questo quadro renderà più agevole limitare anche l'azione della criminalità organizzata e dei ""colletti bianchi"".
Siamo tutti chiamati a fare la nostra parte affinché questa direttiva diventi subito uno strumento efficace.
"
Laura FERRARA,2023-05-09,IT,"Council of Europe Convention on preventing and combating violence against women and domestic violence – EU accession: institutions and public administration of the Union - Council of Europe Convention on preventing and combating violence against women and domestic violence - EU accession: judicial cooperation in criminal matters, asylum and non-refoulement (debate)",https://www.europarl.europa.eu/doceo/document/CRE-9-2023-05-09-INT-2-309-5000_IT.html,"  Laura Ferrara (NI),  per iscritto. – È un momento storico per la prevenzione e la lotta contro la violenza nei confronti delle donne e la violenza domestica. Dopo sei lunghi anni dalla firma della convenzione di Istanbul l'Unione europea si accinge alla ratifica.
Questo strumento si pone un obiettivo fondamentale per ogni paese civile che ambisce a tutelare i diritti umani: eliminare le prevaricazioni fondate sul genere e realizzare un futuro paritario della figura femminile in ogni settore.
Nonostante ciò, alcuni Stati membri persistono nel ritardare la ratifica e l'attuazione della convenzione sulla base di pretestuose motivazioni dietro cui si cela un preoccupante regresso in materia di diritti delle donne e di uguaglianza di genere.
La creazione di un quadro giuridico europeo efficace e coerente, diretto alla protezione contro le varie forme di violenza e discriminazione, non è priva di ostacoli. Occorrono ulteriori sforzi per migliorare l'assistenza delle vittime e per perseguire e punire i colpevoli dei reati.
Solo uniti daremo una risposta europea più forte nel rendere le donne libere dalla violenza.
"
Laura FERRARA,2023-04-19,IT,"Keeping people healthy, water drinkable and soil liveable: getting rid of forever pollutants and strengthening EU chemical legislation now (topical debate)",https://www.europarl.europa.eu/doceo/document/CRE-9-2023-04-19-INT-3-141-0000_IT.html,"  Laura Ferrara (NI).   – Signora Presidente, l'inchiesta giornalistica ""The Forever Pollution Project"" ha rivelato la spaventosa entità della contaminazione da sostanze PFAS, che sono prodotte sinteticamente, sono delle sostanze tossiche e persistenti che hanno una moltitudine di applicazioni. Possiamo trovarle in prodotti di uso comune, nell'acqua che beviamo, nei vestiti che indossiamo, nelle confezioni del cibo che mangiamo, nel suolo e negli esseri viventi.
Le conseguenze per la salute sono gravi e possono causare una vasta gamma di patologie, con relativi costi sanitari stimati tra 52 e 84 miliardi di euro all'anno nell'Unione europea.
La riduzione dell'esposizione a concentrazioni sempre maggiori di inquinanti eterni è in linea con gli obiettivi del Green Deal europeo e della strategia in materia di sostanze chimiche sostenibili del 2020. Ecco che allora la proposta di restrizione di circa 10 000 sostanze PFAS presentata da alcuni Stati membri va nella giusta direzione da intraprendere per la ricerca di valide alternative sicure e sostenibili.
Ed è per questo che è importante che la Commissione colga questa sfida e intervenga ora per salvaguardare la salute e tutelare l'ambiente.
"
Laura FERRARA,2023-04-19,IT,Dieselgate: suspected widespread use of defeat devices in cars to reduce effectiveness of pollution control systems (debate),https://www.europarl.europa.eu/doceo/document/CRE-9-2023-04-19-INT-3-266-0000_IT.html,"  Laura Ferrara (NI).   – Signora Presidente, dal rapporto dell'International Council on Clean Transportation si evince che dallo scandalo Dieselgate del 2015 non sia cambiato nulla. 
Il 77 % dei test rivela infatti ancora emissioni cosiddette sospette, un dato che potrebbe essere spiegato dalla possibilità che milioni di auto diesel in Europa usino un dispositivo di manipolazione.
Con la commissione parlamentare d'inchiesta EMIS emerse la mancanza di volontà politica di agire per proteggere la qualità dell'aria e la salute pubblica, nonostante la Commissione europea e gli Stati membri fossero a conoscenza da più di un decennio dell'esistenza di discrepanze tra i test sulle emissioni di ossido di azoto effettuati in laboratorio e quelli misurati su strada. Furono persino descritte le diverse strategie che suggerivano l'utilizzo di impianti di manipolazione per i veicoli leggeri e pesanti, oggetto di sentenze della Corte di giustizia dell'Unione europea.
E allora basta con questo inganno. Le istituzioni europee e gli Stati membri devono scegliere se continuare a fare gli interessi delle lobby automobilistiche o salvaguardare ambiente e salute dei cittadini.
"
Laura FERRARA,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-369-0000_IT.html,"  Laura Ferrara (NI).   – Signor Presidente, i 441 morti dall'inizio dell'anno nel Mediterraneo centrale e i 20 000 registrati dal 2014 rendono questa rotta migratoria, la rotta del Mediterraneo, la più letale del mondo.
Ad essere viste come porte d'Europa sono principalmente le coste italiane, dove si sono verificati oltre 32 000 arrivi nel 2023.
La dichiarazione dello stato di emergenza in Italia per i migranti ha fatto comprendere che il governo Meloni, oltre i vuoti slogan sui blocchi navali, non ha mai avuto soluzioni concrete per alleviare la pressione migratoria. Le politiche che ostacolano invece di agevolare i soccorsi costano vite umane.
In attesa di vie legali e sicure di accesso all'Unione europea, di un efficace contrasto alle reti criminali dei trafficanti e di un'effettiva attuazione dei principi europei di solidarietà ed equa ripartizione delle responsabilità, l'Italia sostiene oneri sempre più sproporzionati nella gestione dei flussi e nelle operazioni di ricerca e salvataggio.
Chi invoca muri alle frontiere si oppone allora alla necessaria cooperazione e a una risposta comune europea per evitare altri viaggi di disperazione e morte.
"
Laura FERRARA,2023-03-30,IT,Strengthening the application of the principle of equal pay for equal work or work of equal value between men and women (debate),https://www.europarl.europa.eu/doceo/document/CRE-9-2023-03-30-INT-2-057-5312_IT.html,"  Laura Ferrara (NI),  per iscritto. – Nonostante la parità di retribuzione per lo stesso lavoro o per un lavoro di pari valore sia uno dei principi fondanti dell'Unione europea, il divario retributivo di genere nell'UE si attesta intorno al 13%. Sottovalutare o sottopagare il lavoro delle donne ha ripercussioni a lungo termine sulla loro qualità di vita, esponendole ad un maggior rischio di povertà e ad ulteriori divari sul trattamento pensionistico. 
Contrastare qualsiasi azione discriminatoria fondata sul sesso, non soltanto con riferimento alla retribuzione principale ma anche a tutti gli ulteriori aspetti correlati, rimane una sfida da vincere. Rafforzare la trasparenza salariale renderà più semplice il confronto fra le retribuzioni dei lavoratori dipendenti, contribuirà a mettere in luce i pregiudizi di genere nei sistemi retributivi e di inquadramento professionale e migliorerà l'accesso alla giustizia per le vittime di discriminazioni salariali. L'eliminazione di ogni disparità sul posto di lavoro è un passo necessario verso la piena uguaglianza di genere.
"
Laura FERRARA,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-234-0000_IT.html,"  Laura Ferrara (NI).   – Signor Presidente, onorevoli colleghi, nel Mediterraneo, sempre più simile a un cimitero, si stanno recuperando ancora oggi i corpi del naufragio a Cutro, in Italia. Dal 2015 sono 26.000 i morti. Pene più severe per scafisti e trafficanti, anche se giuste, non bastano da sole se la carenza di vie legali e sicure di accesso all'Unione europea per chi fugge da conflitti e persecuzioni ha come unica alternativa viaggi spesso letali. 
Sia chiaro: salvare vite in pericolo in mare è un dovere morale e un obbligo giuridico per gli Stati. E deve esserlo anche per l'Unione europea, perché ricerca, salvataggio e accoglienza non possono ricadere in modo sproporzionato solo sui Paesi costieri e di primo ingresso. 
Serve solidarietà e responsabilità da parte di tutti i Paesi europei. E serve umanità, quella che purtroppo non ha dimostrato il governo italiano, con un ministro dell'Interno criticato per le sue dichiarazioni senza compassione e sensibilità umana, e con una premier che, pur andando sul luogo del naufragio, ha negato un saluto ai familiari delle vittime. Un governo, lasciatemelo dire, disumano. 
"
Laura FERRARA,2023-03-14,IT,Adequate minimum income ensuring active inclusion (debate),https://www.europarl.europa.eu/doceo/document/CRE-9-2023-03-14-INT-2-184-5000_IT.html,"  Laura Ferrara (NI),  per iscritto. – La forza politica a cui appartengo, il M5S, ha sempre agito per proteggere la dignità di chi vive in stato di bisogno. Lo ha fatto anche con l'introduzione, per la prima volta in Italia, del ""Reddito di Cittadinanza"". È uno strumento ancora perfettibile, che prevede requisiti, condizioni e obblighi del beneficiario, al fine di perseguire obiettivi di politiche attive del lavoro e di inclusione sociale, favorendo crescita occupazionale ed economica. 
Mentre nell'Unione si dibatte su come migliorare l'accessibilità, l'adeguatezza e l'efficacia dei regimi di reddito minimo, anche attraverso una proposta di direttiva, il Governo della Meloni persegue la scellerata decisione di abolire il ""Reddito di Cittadinanza"". 
L'intenzione è di sostituirlo con misure che rischiano di ridurre, anziché aumentare, le risorse da destinare a persone e famiglie svantaggiate, sempre più danneggiate dall'aumento dei prezzi energetici e del costo della vita. Continueremo la nostra battaglia in Italia e in Europa per garantire a tutti una vita dignitosa ed un'occupazione di qualità. Nessuno deve rimanere indietro.
"
Laura FERRARA,2023-02-14,IT,CO2 emission standards for cars and vans (debate),https://www.europarl.europa.eu/doceo/document/CRE-9-2023-02-14-INT-2-097-2500_IT.html,"  Laura Ferrara (NI),  per iscritto. – Autovetture e veicoli commerciali leggeri sono responsabili di oltre il 70% delle emissioni inquinanti del trasporto su strada. La transizione verso la neutralità climatica stabilita dal Green Deal ci impone di aumentare in maniera sostanziale l'ambizione delle norme in materia di CO2 di questa tipologia di veicoli. 
L'accordo provvisorio raggiunto tra Consiglio e Parlamento segna un passaggio epocale. Viene programmata la fine della produzione dei veicoli a motore termico garantendo un rapido sviluppo e diffusione di quelli a ""zero emissioni"". È un obiettivo che verrà raggiunto per passi graduali e obbligatori per i costruttori e dovrà tener conto anche della conservazione dei livelli occupazionali del settore, degli aiuti alle PMI operanti nell'indotto e di una mobilità pulita a prezzi accessibili per tutti. 
Continuiamo a costruire un'Unione in grado di tutelare la salute e il benessere dei cittadini dai rischi e dagli impatti legati all'ambiente, realizzando un modello di economia più verde e sostenibile, equo e inclusivo.
"
Laura FERRARA,2023-02-14,IT,Council of Europe Convention on preventing and combating violence against women and domestic violence: EU accession (continuation of debate),https://www.europarl.europa.eu/doceo/document/CRE-9-2023-02-14-INT-2-148-0000_IT.html,"  Laura Ferrara (NI).   – Signora Presidente, onorevoli colleghi, l'adesione dell'Unione europea alla Convenzione di Istanbul rappresenta un passaggio necessario per realizzare efficaci misure giuridiche e politiche dirette alla prevenzione e alla lotta contro la violenza di genere.
Non possiamo rimanere ostaggio di quegli Stati membri che mettono in discussione la Convenzione, ritardandone la ratifica e l'attuazione o manifestando la volontà di recedere. Questi paesi dimostrano di non voler aiutare le donne a beneficiare nell'Unione dello stesso livello di protezione contro le varie forme di violenza e discriminazione. Compromettono gli sforzi comuni per migliorare l'assistenza delle vittime, per denunciare e perseguire gli autori dei reati, nonché per tutelare il godimento dei diritti e delle libertà fondamentali delle donne, la loro piena partecipazione alla vita sociale, politica e lavorativa.
Sulla base del parere della Corte di giustizia dell'Unione europea, il Consiglio proceda allora a concludere in tempi rapidi i lavori per la ratifica della Convenzione. Rendiamo possibili tutte le condizioni per consentire alle donne di vivere libere dalla violenza.
"
Laura FERRARA,2023-02-01,IT,"Preparation of the Special European Council meeting of February, in particular the need to develop sustainable solutions in the area of asylum and migration (debate)",https://www.europarl.europa.eu/doceo/document/CRE-9-2023-02-01-INT-1-045-0000_IT.html,"  Laura Ferrara (NI).   – Signora Presidente, onorevoli colleghi, il Consiglio europeo sia occasione per ribadire che in Europa non abbiamo bisogno di muri, di filo spinato e di finanziamenti per erigere nuove barriere fisiche ai confini esterni e interni. Abbiamo bisogno di solidarietà ed equa ripartizione delle responsabilità, così come previsto dall'articolo 80 del trattato sul funzionamento dell'Unione europea.
Per alleviare gli oneri sproporzionati ricadenti sugli Stati in prima linea, maggiormente sotto pressione, non si può prescindere da un meccanismo di solidarietà obbligatorio basato su ricollocamenti tra tutti gli Stati membri dell'Unione europea.
Cooperazione con i paesi di origine e di transito e vie legali di accesso all'Unione europea rimangono necessari per contrastare il traffico di migranti e la tratta di esseri umani, tutelare le vite e tutelare i diritti fondamentali. In tale contesto bisogna rafforzare gli accordi in materia di rimpatrio e di reinserimento e migliorare le opportunità occupazionali nei paesi terzi.
Dopo due anni dalla presentazione del nuovo patto sulla migrazione e l'asilo e dopo circa sette anni dalle precedenti proposte di riforma del sistema comune europeo di asilo, l'Unione europea non sprechi altro tempo per dare un nuovo corso alla gestione dei flussi migratori.
"
Laura FERRARA,2023-01-17,IT,Surge of respiratory infections and the shortage of medication in Europe (debate),https://www.europarl.europa.eu/doceo/document/CRE-9-2023-01-17-INT-2-156-0000_IT.html,"  Laura Ferrara (NI).   – Signor Presidente, onorevoli colleghi, in Italia si registra la carenza temporanea di oltre 3 000 farmaci e gli altri Stati membri hanno problemi analoghi. Le cause non riguardano solo l'aumento della domanda per le ondate di Covid-19, per virus influenzali e infezioni respiratorie, vi sono infatti criticità produttive legate a costi energetici più elevati, a materie prime più costose e a difficoltà nella catena di approvvigionamento. 
Diversi paesi europei continuano ad avere un problema di dipendenza dall'estero per l'accesso a prodotti farmaceutici e dispositivi sanitari. Vi è una concentrazione della produzione negli Stati terzi, con Cina e India in testa. È quindi prioritario accelerare la realizzazione degli obiettivi della strategia farmaceutica europea per aiutare il comparto ad accrescere la produzione e l'autonomia nell'Unione. 
Nell'immediato si intervenga con misure coordinate a livello unionale per il reperimento, lo scambio e la distribuzione di medicinali necessari per ciascuno Stato membro, assicurando stoccaggi strategici e contrastando ogni speculazione per garantire determinate cure farmaceutiche. 
Non lasciare indietro nessuno. Servono risposte unitarie ed europee.
"
Laura FERRARA,2022-12-14,IT,Defending democracy from foreign interference (debate),https://www.europarl.europa.eu/doceo/document/CRE-9-2022-12-14-INT-3-246-0000_IT.html,"  Laura Ferrara (NI).   – Signor Presidente, onorevoli colleghi, i gravi sospetti di corruzione dal Qatar riguardanti membri e assistenti del Parlamento europeo hanno reso ulteriormente evidente la vulnerabilità delle istituzioni europee alle ingerenze straniere.
Abbiamo un urgente bisogno di contromisure in grado di proteggere la nostra democrazia da interferenze esterne. La concessione di denaro e benefits provenienti da attori stranieri sono una pratica diffusa per comprare la benevolenza di singoli soggetti, di gruppi o di intere forze politiche e per interferire nei processi democratici e decisionali.
Come Movimento 5 Stelle abbiamo sempre denunciato i fenomeni di élite capture e cooptazione da parte di entità straniere che reclutano chi ha o ha avuto cariche politiche e ruoli istituzionali apicali, col fine di trarne vantaggio a discapito degli interessi dei cittadini dell'UE e degli Stati membri.
La Commissione europea presenti allora al più presto un pacchetto di proposte seguendo le raccomandazioni della relazione finale della commissione INGE; consideri prioritario uno specifico regime sanzionatorio e dei nuovi reati come l'ingerenza straniera dolosa per prevenire e contrastare le interferenze dei paesi terzi.
"
Laura FERRARA,2022-12-13,IT,A need for a dedicated budget to turn the Child Guarantee into reality - an urgency in times of energy and food crisis (debate),https://www.europarl.europa.eu/doceo/document/CRE-9-2022-12-13-INT-2-216-2500_IT.html,"  Laura Ferrara (NI),  per iscritto. – L'attuale crisi energetica ed alimentare si ripercuote negativamente sulla situazione dei minori a rischio povertà ed esclusione sociale, rendendo ancora più difficile il raggiungimento degli obiettivi della Garanzia europea per l'infanzia. Occorrono risorse aggiuntive per garantire ai minori bisognosi, compresi coloro che si trovano temporaneamente nel territorio dell'UE a causa della guerra in Ucraina, l'accesso effettivo e gratuito a servizi fondamentali come le attività educative e scolastiche, l'assistenza sanitaria, nonché l'accesso effettivo a un'alimentazione sana e a un alloggio adeguato. 
Come altri colleghi eurodeputati, ritengo urgente una dotazione finanziaria specifica per l'European Child Guarantee e un aumento delle risorse ulteriori rispetto a quelle previste nel FSE+, ReactEU e Piani Nazionali di Ripresa e Resilienza. Prevenire e combattere la povertà infantile contribuisce alla difesa dei diritti dei minori, alle pari opportunità e a contrastare gli svantaggi nel futuro delle loro vite adulte.
"
Laura FERRARA,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-281-0000_IT.html,"  Laura Ferrara (NI).   – Signor Presidente, onorevoli colleghi, lo scandalo per i gravi sospetti di corruzione dal Qatar che ha travolto il Parlamento europeo sta gettando una cupa ombra su di esso, compromettendo la fiducia dei cittadini nelle istituzioni europee e nei suoi diretti rappresentanti.
La collaborazione con l'autorità giudiziaria è essenziale in questa fase per difendere la credibilità e l'onore del Parlamento, che è la casa comune della democrazia nell'Unione. Abbiamo tutti il dovere di agevolare l'accertamento della verità e di eventuali responsabilità e ringrazio per questo la Presidente Metsola per le misure finora adottate.
Bisogna essere inflessibili nella reazione contro ogni tentativo di corruzione, di atto illecito, di interferenza e di attacco che miri a indebolire il processo democratico e decisionale.
Come Movimento 5 Stelle abbiamo condiviso la volontà di rinviare lavori e votazioni sull'esenzione dei visti per l'UE a favore dei cittadini provenienti da Qatar e Kuwait e, più in generale, chiediamo di generalizzare l'obbligatorietà di registrare, a fini di una trasparenza più rigorosa, gli incontri degli europarlamentari con le lobby e con i diplomatici stranieri.
Nessuna tolleranza contro chi minaccia la democrazia europea, l'integrità delle istituzioni e la credibilità dei suoi rappresentanti.
"
Laura FERRARA,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-034-0000_IT.html,"  Laura Ferrara (NI).   – Signor Presidente, onorevoli colleghi, l'Europa si trova ad affrontare una crisi migratoria dopo l'altra, senza riuscire a trovare una soluzione perché manca la volontà politica. 
Sebbene si invochi un approccio europeo, ogni paese continua infatti a ragionare in termini intergovernativi, concentrandosi sugli interessi strettamente nazionali. Da sempre chiediamo che la questione migratoria sia governata dal principio di solidarietà ed equa ripartizione delle responsabilità, così come previsto dall'articolo 80 del trattato. 
È indispensabile una revisione del regolamento di Dublino e l'introduzione di un meccanismo di ricollocamento che sia obbligatorio e permanente, così come è necessaria l'istituzione di un'operazione europea di ricerca e salvataggio, perché il mero coordinamento lasciato alla volontarietà degli Stati membri non sempre funziona.
Chi, come Giorgia Meloni, ha invocato il blocco navale definendo il ricollocamento dei migranti tra tutti i porti europei un'invasione, ha dimostrato di fare solo propaganda, oltre che una grande incompetenza.
Per risolvere la questione migratoria serve un diritto d'asilo europeo e un sistema centralizzato, in grado di non far ricadere oneri sproporzionati su pochi paesi europei e tutelare i diritti fondamentali dei migranti. 
"
Laura FERRARA,2022-11-23,IT,Eliminating violence against Women (debate),https://www.europarl.europa.eu/doceo/document/CRE-9-2022-11-23-INT-3-184-0000_IT.html,"  Laura Ferrara (NI).   – Signora Presidente, signora Commissaria, onorevoli colleghi, il 25 novembre ci ricorda come le forme di violenza visibile e invisibile contro le donne rimangano tra le più diffuse violazioni dei diritti umani nel mondo. 
Le storie drammatiche riportate dalla cronaca quotidiana risvegliano le nostre coscienze sui comportamenti violenti e discriminatori che hanno conseguenze fisiche, psicologiche ed economiche, pregiudicando la piena ed equa partecipazione nella società. 
L'Unione europea deve perseguire ogni azione legislativa, sociale e culturale per consentire alle donne di difendersi, di superare la paura di denunciare, di essere giudicate e soprattutto di rimanere sole. È intollerabile che alcuni Stati membri si rifiutino ancora oggi di ratificare e attuare la Convenzione di Istanbul. 
Rafforzare la protezione e l'assistenza delle vittime perseguendo i colpevoli è solo un aspetto della battaglia da combattere. Dobbiamo fermare la violenza prima che si verifichi, con politiche di prevenzione in grado di affrontare le cause strutturali del fenomeno e promuovere un'effettiva uguaglianza di genere.
"
Laura FERRARA,2022-11-10,IT,"Racial justice, non-discrimination and anti-racism in the EU (debate)",https://www.europarl.europa.eu/doceo/document/CRE-9-2022-11-10-INT-2-029-0000_IT.html,"  Laura Ferrara (NI).   – Signor Presidente, onorevoli colleghi, razzismo e pratiche discriminatorie nell'Unione europea rappresentano, per chi ne è vittima, un grande ostacolo al conseguimento di diritti e di opportunità, compromettendo gravemente la dignità umana, il benessere e la sicurezza personale.
Minoranze e gruppi sociali, comprese le persone LGBTQI, continuano a subire diseguaglianze socioeconomiche che incidono in ambito lavorativo e nell'accesso a servizi essenziali riguardanti salute, istruzione, alloggio e giustizia.
A 14 anni dall'adozione della decisione quadro sulla lotta al razzismo e alla xenofobia, non tutti gli Stati membri hanno recepito correttamente le disposizioni per criminalizzare le condotte generate dall'odio e dall'incitamento all'odio. La legislazione europea si sta evolvendo per contrastare tali fenomeni dilaganti anche online, ma ciò non basta.
Il piano di azione dell'Unione europea contro il razzismo dovrebbe avere obiettivi misurabili e meccanismi di follow-up. Cultura e mezzi di informazione dovrebbero avere un ruolo prioritario nel combattere pregiudizi e stereotipi razziali, così come nella promozione dell'uguaglianza e dell'inclusione sociale.
Un'Europa unita nella diversità si costruisce senza intolleranza e discriminazioni.
"
Laura FERRARA,2022-10-18,IT,Impact of Russian invasion of Ukraine on migration flows to the EU (debate),https://www.europarl.europa.eu/doceo/document/CRE-9-2022-10-18-INT-2-417-0000_IT.html,"  Laura Ferrara (NI).   – Signor Presidente, onorevoli colleghi, l'escalation militare in Ucraina continua a causare vittime e distruzioni, costringendo le persone a fuggire in cerca di sicurezza e protezione. 
Secondo l'UNHCR sono più di 4 350 000 i rifugiati ucraini registrati nell'Unione europea per la protezione temporanea o altre misure analoghe. La risposta europea è senza precedenti nel fornire sostegno finanziario e garantire alloggi, cibo, lavoro, istruzione e assistenza sanitaria, soprattutto nei confronti di donne e minori, che sono i più esposti al rischio di violenza e abusi. Ma c'è anche l'insicurezza alimentare, l'aumento dei prezzi energetici, che stanno provocando instabilità tali da innescare ulteriori flussi migratori da paesi terzi verso l'Europa. 
E allora una riforma del sistema europeo comune di asilo non è più rinviabile per dare risposte rapide alle sfide migratorie, sia in termini di solidarietà che in termini di equa ripartizione delle responsabilità. Per evitare devastanti effetti a catena è nell'interesse di tutti impegnarsi per fare cessare la voce delle armi ed è per questo che il Movimento aderirà alla manifestazione di Roma, senza bandiere di partito, per la pace.
"
Laura FERRARA,2022-10-17,IT,International Day for the Eradication of Poverty (debate),https://www.europarl.europa.eu/doceo/document/CRE-9-2022-10-17-INT-1-069-0000_IT.html,"  Laura Ferrara (NI).   – Signora Presidente, onorevoli colleghi, l'eliminazione della povertà significa lotta per la dignità umana, che costituisce la base di ogni diritto fondamentale: della libertà, della giustizia, della pace.
Forti di questa convinzione, come Movimento 5 Stelle abbiamo sempre sostenuto misure quali l'introduzione del reddito di cittadinanza e del salario minimo, al fine di tutelare i soggetti più vulnerabili e contrastare povertà ed esclusione sociale.
L'impatto socioeconomico della pandemia e della guerra ci impone di reperire ulteriori risorse rispetto a quelle messe in campo con il Fondo sociale europeo Plus, il Fondo di aiuti europei agli indigenti e NextGenerationEU. Abbiamo bisogno di un'Energy Recovery Fund per affrontare i rincari dei prezzi dell'energia e l'aumento della povertà energetica.
Se non riusciremo a correggere le disuguaglianze che concentrano la ricchezza nelle mani di pochi e che limitano l'accesso alle opportunità di lavoro, l'accesso a beni e servizi chiave, non avremo mai una società giusta in grado di aiutare chi rimane indietro.
"
Laura FERRARA,2022-10-06,IT,The urgent need for an EU strategy on fertilisers to ensure food security in Europe (debate),https://www.europarl.europa.eu/doceo/document/CRE-9-2022-10-06-INT-4-082-2500_IT.html,"  Laura Ferrara (NI),  per iscritto. – Lo scenario internazionale caratterizzato dall’aumento dei prezzi delle materie prime e dei costi energetici sta duramente colpendo i nostri agricoltori. Ad aggravare la situazione vi è l'emergenza fertilizzanti, il cui processo di produzione, essendo ad alta intensità energetica, solleva questioni di approvvigionamento e sicurezza alimentare a livello europeo e su scala globale. 
Ancora una volta veniamo posti dinanzi al problema della dipendenza da Stati terzi per sopperire alle carenze dei nostri sistemi produttivi. Oltre a risposte immediate per frenare le spinte inflattive e soddisfare i fabbisogni dei nostri imprenditori, abbiamo bisogno di una strategia europea a lungo termine che vada nella direzione del minor impatto ambientale e una maggiore sostenibilità. 
Abbiamo bisogno di rendere la nostra agricoltura meno dipendente dai fertilizzanti e dall’industria estera di settore, mantenendo dignitosa la redditività delle imprese agricole. In questo contesto sarà prioritario valorizzare tutte le soluzioni tecnologiche e agronomiche che consentano la riduzione dei fertilizzanti, pratiche agricole innovative e la preservazione e ottimizzazione del suolo.
"
Laura FERRARA,2022-10-05,IT,Countering the anti-European and anti-Ukrainian propaganda of Putin’s European cronies (topical debate),https://www.europarl.europa.eu/doceo/document/CRE-9-2022-10-05-INT-3-128-0000_IT.html,"  Laura Ferrara (NI).   – Signor Presidente, onorevoli colleghi, dal 2014 la Russia ha trasferito segretamente fiumi di denaro a partiti, associazioni e soggetti di diversi paesi per creare una rete di influenza e consenso. Anche il Parlamento europeo si è occupato dei rapporti tra il Cremlino e forze politiche europee, su cui pretendiamo maggiore approfondimento e chiarezza. Questo quadro fa comprendere le minacce rappresentate dalle attività di coloro che in Europa amplificano il sistema propagandistico di regimi autoritari come quello di Putin. 
Fake news e disinformazione online sono pericolosi strumenti funzionali alle politiche di guerra per minare il sostegno all'Ucraina, orientare l'opinione pubblica e interferire nei processi democratici. Occorrono maggiori sforzi per contrastare le forme di finanziamento occulte provenienti da regimi stranieri, per rafforzare le pratiche di fact-checking e la cooperazione delle piattaforme dei social media con le autorità. 
La sicurezza dell'Europa dipende dalla capacità di difendersi dalle ingerenze straniere, ma soprattutto da un inevitabile processo di pace a cui tutta l'Unione deve tendere senza se e senza ma. 
"
Laura FERRARA,2022-10-04,IT,Question Time (Commission) Tackling depopulation through cohesion policy instrument,https://www.europarl.europa.eu/doceo/document/CRE-9-2022-10-04-INT-2-234-0000_IT.html,"  Laura Ferrara (NI).   – Signor Presidente, onorevoli colleghi, signora Commissaria, nonostante gli sforzi attuati dall'Unione europea con la politica di coesione, nell'arco degli ultimi otto anni il Mezzogiorno d'Italia ha subito un calo demografico senza pari nell'ambito dell'Unione europea. In particolare, le regioni come il Molise, la Calabria e la Basilicata hanno perso centinaia di migliaia di cittadini residenti. 
Sappiamo come la politica di coesione rivesta un ruolo decisivo nell'affrontare sfide demografiche di tale portata e le chiedo pertanto se non ritenga necessario rivedere le strategie elaborate per le aree rurali e periferiche, prevedendo delle opportunità di finanziamento più specifiche, in modo da rafforzare l'occupazione giovanile, l'imprenditorialità, la digitalizzazione, l'accesso alla sanità e ai servizi pubblici. 
Le chiedo poi in che modo la Commissione europea intenda tutelare l'attuazione delle strategie nazionali e regionali per le aree interne nel periodo di programmazione 2021-2027 attraverso un uso efficiente delle risorse europee, considerando che, ad esempio, nella mia regione, la Calabria, il finanziamento di alcune strategie territoriali per le aree interne è stato cancellato dal programma a causa dei ritardi nell'avvio di tali strategie. 
"
Laura FERRARA,2022-10-03,IT,European Centre for Disease Prevention and Control - Serious cross-border threats to health (debate),https://www.europarl.europa.eu/doceo/document/CRE-9-2022-10-03-INT-1-046-0000_IT.html,"  Laura Ferrara (NI).   – Signora Presidente, onorevoli colleghi, con la pandemia da COVID-19 gli Stati membri hanno compreso l'importanza di migliorare le risposte comuni alle emergenze sanitarie transfrontaliere. Il rafforzamento della cooperazione a livello europeo consentirà un coordinamento più efficace per prevenire e prepararsi a gestire non solo le malattie infettive, ma anche le differenti minacce per la salute pubblica di origine ambientale, alimentare, biologica e chimica. 
Il Centro europeo per la prevenzione e il controllo delle malattie sarà un attore fondamentale per il monitoraggio, l'analisi e la consulenza, sia prima che durante la crisi. La disponibilità di sufficienti forniture di prodotti e servizi sanitari che siano accessibili a tutti deve essere prioritaria nella pianificazione nazionale ed europea, così come ogni sforzo dovrà essere compiuto per ridurre la nostra dipendenza da Stati terzi sui farmaci e dispositivi medici. 
Trasparenza e partecipazione devono essere caratterizzate in ogni processo decisionale, così come le negoziazioni con le industrie del settore. Più solida sarà l'Unione europea della salute, più forte sarà la protezione sanitaria dei diritti dei cittadini europei. 
"
Laura FERRARA,2022-09-14,IT,Situation of fundamental rights in the EU in 2020 and 2021 (debate),https://www.europarl.europa.eu/doceo/document/CRE-9-2022-09-14-INT-3-252-0000_IT.html,"  Laura Ferrara (NI).   – Signor Presidente, onorevoli colleghi, pratiche e politiche lesive dei diritti fondamentali hanno assunto diverse forme negli ultimi due anni in Europa: gli attacchi ai diritti delle donne, delle minoranze LGBTQ, dei rifugiati, alla libertà dei media e all'indipendenza del potere giudiziario rimangono persistenti in alcuni Stati membri.
Nuove minacce ai diritti umani e alla democrazia si manifestano online e con l'uso improprio della tecnologia di sorveglianza. La pandemia, poi, ha avuto un notevole impatto sui diritti relativi a istruzione, lavoro e salute; ha esacerbato diseguaglianze, violenza di genere, incitamento all'odio, disinformazione e discriminazioni che hanno colpito, come sempre, individui e gruppi più vulnerabili.
Se in alcuni Paesi sono considerate sistemiche le violazioni dello Stato di diritto, il loro contrasto risulta difficoltoso nonostante si invochi frequentemente l'applicazione di meccanismi di monitoraggio a fini di prevenzione, gli strumenti previsti dal diritto europeo, compreso il regolamento sulla condizionalità.
È su questo piano che bisogna rinnovare ogni sforzo e azione per porre un argine al deterioramento dei diritti e delle libertà fondamentali.
"
Laura FERRARA,2022-09-13,IT,"Consequences of drought, fire, and other extreme weather phenomena: increasing EU's efforts to fight climate change (debate)",https://www.europarl.europa.eu/doceo/document/CRE-9-2022-09-13-INT-2-018-0000_IT.html,"  Laura Ferrara (NI).   – Signor Presidente, onorevoli colleghi, la prolungata siccità che ha colpito l'Europa quest'anno è stata annunciata come la più grave degli ultimi 500 anni. Nell'Unione è stata registrata una carenza delle risorse idriche con implicazioni sulla produzione agricola e di energia idroelettrica, sulla navigazione e sui trasporti fluviali.
Il susseguirsi di ondate di calore ha innescato allarmi sanitari soprattutto per le categorie vulnerabili, come gli anziani. Peraltro, nel 2022 la stagione degli incendi in Europa è cominciata in anticipo e la distruzione di aree boschive causata dai roghi ha raggiunto nuovi record, così come le emissioni di carbonio. 
I cambiamenti climatici indotti dall'uomo stanno causando pericolose perturbazioni in natura, influenzando la vita di milioni di persone. L'intensificazione degli eventi meteorologici estremi e delle catastrofi naturali è destinata sia ad aumentare in termini di gravità, durata ed estensione, sia a determinare perdite di vite umane e ingenti danni materiali. L'Agenzia ambientale europea stima che nel corso di questo secolo la frequenza delle inondazioni triplicherà, mentre la frequenza di ondate di calore, siccità e incendi aumenterà più di dieci volte nello stesso periodo.
È necessario allora orientare i nostri sforzi in una duplice direzione per contrastare questa tendenza: l'Unione europea deve migliorare le sue risposte alle emergenze da affrontare in futuro, sviluppando delle strategie di prevenzione e gestione delle catastrofi naturali, rafforzando il meccanismo di protezione civile europeo e la solidarietà tra gli Stati membri. 
Dall'altro lato, poi, è fondamentale non disattendere la tabella di marcia per il raggiungimento degli obiettivi fissati con il Green Deal: la realizzazione di un'economia circolare e di una società climaticamente neutra entro il 2050 ci impone di superare diverse sfide, soprattutto nel campo delle politiche energetiche, puntando sulle fonti rinnovabili e sull'uso di risorse neutre in termini di emissioni.
Questo risultato deve essere un impegno categorico per il benessere delle generazioni presenti e future e per la tutela di ogni forma di vita del nostro pianeta.
"
Laura FERRARA,2022-09-13,IT,"The urgent need for action at EU level to ensure humane treatment of migrants in Europe, including at the borders (debate)",https://www.europarl.europa.eu/doceo/document/CRE-9-2022-09-13-INT-2-408-5000_IT.html,"  Laura Ferrara (NI),  per iscritto. – In molteplici punti di ingresso alle frontiere terrestri e marittime dell'UE, continuano a registrarsi episodi di violenza e maltrattamenti nei confronti di richiedenti asilo, con molte perdite di vite umane.
Le persone in fuga da guerre e persecuzioni non hanno molte scelte e per loro i muri, le recinzioni e i propagandistici blocchi navali non rappresentano un deterrente significativo. Non si può accettare che alle frontiere europee avvengano continue violazioni dei diritti fondamentali, incluso il diritto all'asilo. La protezione della vita, dei diritti umani e della dignità deve rimanere una priorità condivisa. Occorre un forte impegno europeo a garantire meccanismi indipendenti per il monitoraggio e l'indagine circa tali violazioni, per gestire le frontiere e affrontare i problemi di sicurezza attuando al contempo politiche eque, umane ed efficienti.
Per gli Stati membri sottoposti pressione sproporzionata, le ricollocazioni dovrebbero rappresentare la principale forma di solidarietà e ripartizione di responsabilità. Questo tema dovrebbe essere prioritario nella riforma delle norme dell'UE in materia di migrazione e asilo, di cui si attende il completamento in linea con la tabella di marcia concordata da Parlamento e Consiglio.
"
Laura FERRARA,2022-09-12,IT,Surveillance and predator spyware systems in Greece (debate),https://www.europarl.europa.eu/doceo/document/CRE-9-2022-09-12-INT-1-128-0000_IT.html,"  Laura Ferrara (NI).   – Signor Presidente, onorevoli colleghi, le rivelazioni sull'uso dello spyware Predator e delle intercettazioni telefoniche in Grecia sono diventate oggetto di uno scandalo che coinvolge servizi segreti, autorità del governo e fornitori di software.
La gravità di questa vicenda dimostra come sia difficile proteggersi dagli abusi degli attuali sistemi di sorveglianza informatica, come sia difficile individuare responsabilità e anche distinguere le attività lecite da quelle illecite. Non possiamo ignorare i pericoli che corrono le istituzioni, i suoi rappresentanti e i suoi cittadini. 
Quando nell'Unione europea sono presi di mira persone come il collega Nikos Androulakis, membro di un partito di opposizione nel suo Paese, o giornalisti d'inchiesta che si occupano di crimini bancari, di corruzione, di rifugiati, il problema, evidentemente, non è soltanto nazionale, ma è europeo: ad essere minacciati sono i nostri valori comuni, i diritti fondamentali, la democrazia e lo Stato di diritto.
Allora abbiamo bisogno di un quadro giuridico europeo che sia chiaro sulle tecnologie e sui servizi di sorveglianza e che sia in grado di realizzare dei meccanismi di controllo e strumenti che consentano ai cittadini di difendersi dalle violazioni dei propri diritti.
"
Laura FERRARA,2022-07-07,IT,Recent heat wave and drought in the EU (debate),https://www.europarl.europa.eu/doceo/document/CRE-9-2022-07-07-INT-4-015-0000_IT.html,"  Laura Ferrara (NI).   – Signor Presidente, onorevoli colleghi, come è stato ricordato, pochi giorni fa, a causa delle alte temperature, un distacco enorme di ghiaccio ha causato la morte di diverse persone sulle montagne della Marmolada, in Italia. Inoltre, il Consiglio dei ministri italiano ha deliberato lo stato di emergenza per siccità per cinque giorni.
A livello globale, dal 2000 i fenomeni di siccità per numero e durata sono aumentati del 29 per cento e, se questo trend continuerà, diversi studi sostengono che, entro il 2030, 700 milioni di persone rischieranno di essere sfollate a causa della siccità ed entro il 2050 il 75 per cento della popolazione mondiale si ritroverà a essere colpita da siccità.
È allora fondamentale dirigere i nostri sforzi e le nostre risorse verso azioni ecosostenibili, riduzione delle emissioni e pratiche agricole che sprechino meno acqua e, più in generale, verso azioni di tutela del territorio in linea con le nuove condizioni climatiche.
La Terra non lancia più timidi allarmi, siamo giunti più velocemente del previsto a un punto critico. Viviamo in maniera più sostenibile le nostre vite, perché lo dobbiamo alle generazioni presenti e a quelle future.
"
Laura FERRARA,2022-07-05,IT,"EU initiatives to address the rising cost of living, including the implementation of the European Pillar of Social Rights (debate)",https://www.europarl.europa.eu/doceo/document/CRE-9-2022-07-05-INT-2-113-0000_IT.html,"  Laura Ferrara (NI).   – Signor Presidente, onorevoli colleghi, l'aumento del costo della vita sta avendo conseguenze economiche e sociali affrontate con provvedimenti di urgenza dai governi europei.
In Italia, ma non solo, rincari particolarmente problematici riguardano le spese domestiche relative ad abitazione, acqua, elettricità e combustibili. La crescita dei prezzi dell'energia e delle materie prime ha ampliato sempre di più la portata della pressione inflazionistica. La guerra e le tensioni geopolitiche in corso ci pongono diverse questioni sulla nostra dipendenza energetica, sulle speculazioni di mercato da contrastare e sulla fissazione di tetti massimi per gas e petrolio.
In questa fase diventa allora ancora più importante esigere l'uso corretto ed efficace dei fondi europei, tra cui NextGenerationEU e European Social Fund Plus. Il sostegno alla ripresa, agli investimenti per le imprese, alla coesione economica e territoriale non può prescindere dalla tutela delle fasce sociali vulnerabili e del potere di acquisto delle retribuzioni. La povertà lavorativa si previene anche garantendo salari minimi adeguati per soddisfare i bisogni dei lavoratori e delle loro famiglie.
"
Laura FERRARA,2022-07-05,IT,Objection pursuant to Rule 111(3): Amending the Taxonomy Climate Delegated Act and the Taxonomy Disclosures Delegated Act (debate),https://www.europarl.europa.eu/doceo/document/CRE-9-2022-07-05-INT-2-321-5625_IT.html,"  Laura Ferrara (NI),  per iscritto. – La scelta di includere gas e nucleare nell'elenco delle attività ecosostenibili della tassonomia verde rischia di minare l'intera credibilità di tutto l'impianto normativo che punta sulla green economy. Come M5S ribadiamo il nostro NO deciso a tale inclusione. 
Il gas è un combustibile fossile che emette CO2, una fonte energetica climalterante che ci crea dipendenza dalla Russia e da altri Stati terzi. Le centrali nucleari pongono rilevantissimi problemi di sicurezza e di gestione delle scorie radioattive. Le nuove tecnologie nucleari che garantirebbero maggior sicurezza e una produzione ancora più verde, di fatto ancora non esistono. I costi di costruzione e manutenzione degli impianti rimangono elevati e lunghi sono i tempi di realizzazione. 
Pur consapevoli dei problemi di approvvigionamento energetico che l'Europa ed il mondo sta fronteggiando, riteniamo tuttavia che chi vuole contribuire a contrastare il cambiamento climatico e tutelare ambiente e salute debba fare scelte coraggiose, non più rinviabili, puntando sulle fonti rinnovabili e non distraendo copiosi investimenti dalle energie pulite. 
Solo perseguendo i reali obiettivi del Green Deal europeo e tralasciando i compromessi al ribasso, la tassonomia sarà un riferimento per il mondo della finanza, per i governi e per le aziende.
"
Laura FERRARA,2022-07-04,IT,US Supreme Court decision to overturn abortion rights in the United States and the need to safeguard abortion rights and Women’s health in the EU (debate),https://www.europarl.europa.eu/doceo/document/CRE-9-2022-07-04-INT-1-050-0000_IT.html,"  Laura Ferrara (NI).   – Signora Presidente, onorevoli colleghi, è recente la notizia stampa di una bambina di dieci anni incinta perché vittima di stupro, a cui la legge nega l'aborto in Ohio, e per eseguirlo è stata chiesta assistenza medica nel vicino Stato dell'Indiana. 
Questo dramma descrive i primi, devastanti effetti della retrograda decisione della Corte suprema statunitense, che cancella la protezione garantita a livello federale del diritto all'aborto.
Negli Stati Uniti e in alcuni stati membri dell'Unione europea è in atto un preoccupante regresso nel campo della tutela della salute e dei diritti sessuali e riproduttivi delle donne. 
È solo ipocrisia pensare di impedire gli aborti criminalizzandoli, rendendoli inaccessibili, non legali e insicuri; quando ciò avviene aumenta infatti il ricorso a interruzioni di gravidanza clandestine, si mettono in pericolo vite, si creano discriminazioni tra chi può permettersi i servizi sanitari in un differente Stato e chi non può.
Diventare madre dovrebbe essere ovunque una scelta fondata su diritti universalmente riconosciuti e non il risultato di un'imposizione o, peggio ancora, di una violenza.
"
Laura FERRARA,2022-06-07,IT,Revision of the EU Emissions Trading System - Social Climate Fund - Carbon border adjustment mechanism - Revision of the EU Emissions Trading System for aviation - Notification under the Carbon Offsetting and Reduction Scheme for International Aviation (CORSIA) (joint debate – Fit for 55 (part 1)),https://www.europarl.europa.eu/doceo/document/CRE-9-2022-06-07-INT-2-057-0000_IT.html,"  Laura Ferrara (NI).   – Signora Presidente, onorevoli colleghi, la sfida epocale della neutralità climatica e della tutela ambientale richiede una cooperazione globale e tutti siamo chiamati ad affrontarla: imprese, lavoratori, società civile e attori politici.
Da sempre il Movimento 5 Stelle si batte in Italia e in Europa per il Green Deal, facendo della transizione ecologica il fondamento della sua azione politica.
La drastica riduzione delle emissioni entro il 2030 dovrà avvenire promuovendo le rinnovabili, l'indipendenza energetica dai combustibili fossili, un equo meccanismo che incentivi la decarbonizzazione e aiuti a innovare i sistemi industriali e produttivi.
È per questo che accogliamo con grande soddisfazione la fine delle esenzioni dell'incenerimento dei rifiuti dallo scambio di quote di emissione, perché ciò consentirà di rendere meno conveniente bruciare i rifiuti e rispettare i principi, quindi, dell'economia circolare.
Allora, affinché queste trasformazioni siano anche socialmente giuste, occorrerà un adeguato sostegno a coloro che sono più colpiti dalla povertà energetica e della mobilità. Parliamo di obiettivi che non sono più rinnovabili e dunque occorre accelerare la creazione di una futura economia verde e resiliente, da cui tutti possano cogliere nuove opportunità e benefici.
"
Laura FERRARA,2022-06-07,IT,The rule of law and the potential approval of the Polish national Recovery Plan (RRF) (debate),https://www.europarl.europa.eu/doceo/document/CRE-9-2022-06-07-INT-2-283-0000_IT.html,"  Laura Ferrara (NI).   – Signor Presidente, onorevoli colleghi, il via libera al piano nazionale di ripresa della Polonia, di quasi 36 miliardi di euro, sta rivelando un atteggiamento ipocrita delle Istituzioni europee: viene invocata la ferma difesa dello Stato di diritto, ma poi vengono prese decisioni inadeguate a questo scopo.
Nonostante la procedura di cui all'articolo 7 è attiva dal 2017, la situazione sull'indipendenza della magistratura è peggiorata fino ad essere messi in discussione il primato del diritto dell'Unione europea e la Convenzione europea dei diritti dell'uomo.
I problemi denunciati nelle risoluzioni del Parlamento europeo e dalle sentenze della Corte di giustizia non hanno trovato definitiva soluzione, soprattutto per il regime disciplinare dei giudici e il reintegro dei magistrati che avevano perso l'incarico per ragioni politiche. Più volte è stata chiesta anche l'attivazione del meccanismo di condizionalità per proteggere il bilancio dell'Unione europea dalle violazioni dello Stato di diritto.
Pur riconoscendo allora il grande contributo nell'accoglienza dei profughi ucraini, non dimentichiamo i numerosi dibattiti sugli attacchi alla libertà di stampa e ai diritti civili. I giornali hanno riportato che cinque Commissari non condividono l'approvazione del piano e sono critici sui milestones che dovrebbero risolvere i problemi dell'indipendenza della magistratura polacca.
Ecco, allora, la Commissione ha il ruolo di custode dei trattati ed è responsabile dell'applicazione del diritto europeo. Il trasferimento dei fondi, senza una concreta soluzione delle questioni riguardanti il ripristino dello Stato di diritto, rischia non soltanto di far venir meno il ruolo della Commissione, ma anche di minare la credibilità delle Istituzioni europee e la fiducia in essa dei cittadini.
"
Laura FERRARA,2022-05-18,IT,Commission’s 2021 Rule of Law Report (debate),https://www.europarl.europa.eu/doceo/document/CRE-9-2022-05-18-INT-1-102-0000_IT.html,"  Laura Ferrara (NI).   – Signora Presidente, onorevoli colleghi, la regressione dello Stato di diritto e della democrazia osservata in alcuni Stati membri rappresenta una minaccia sistemica per l'Unione europea, per i diritti fondamentali e per le libertà dei cittadini. Gli sforzi della Commissione nell'individuare gli sviluppi in settori chiave come il sistema giudiziario, il quadro anticorruzione, il pluralismo dei media e altre questioni riguardanti il sistematico bilanciamento dei poteri non bastano, bisogna andare oltre. Ho sempre sostenuto un meccanismo di monitoraggio ampio, che comprenda tutti i valori europei dell'articolo 2 del trattato sull'Unione europea al fine di tutelarli e, soprattutto, al fine di prevenirne le violazioni.
È un'ipocrisia pensare di contrastare l'insorgere o l'aggravarsi di problematiche riguardanti lo Stato di diritto senza garantire poi un efficace follow-up alla relazione annuale. Se essa non verrà presa come riferimento per raccomandazioni stringenti e specifiche per i singoli paesi, per l'attivazione dell'articolo 7 e per il regolamento sulla condizionalità o per procedure di infrazione e altri strumenti pertinenti, è chiaro che non avremo mai un sistema organico di rapide misure preventive, correttive e sanzionatorie.
"
Laura FERRARA,2022-05-04,IT,Use of the Pegasus Software by EU Member States against individuals including MEPs and the violation of fundamental rights (topical debate),https://www.europarl.europa.eu/doceo/document/CRE-9-2022-05-04-INT-3-256-0000_IT.html,"  Laura Ferrara (NI).   – Signor Presidente, onorevoli colleghi, nell'Unione europea l'elenco di chi subisce attacchi da spyware come Pegasus continua ad estendersi. È un fenomeno grave e allarmante, che non risparmia leader politici, giornalisti, difensori dei diritti umani negli Stati membri.
Ad essere minacciati quindi sono i diritti fondamentali, la democrazia, lo Stato di diritto, la sicurezza personale. Come sappiamo, tra coloro che sono stati presi di mira ci sarebbero anche esponenti di alto livello della Commissione europea, colleghi europarlamentari e anche loro collaboratori. 
Insomma, nessuno può sentirsi al sicuro. La commissione di inchiesta parlamentare che è stata istituita per indagare su queste attività ha iniziato ad esaminare il grado di coinvolgimento di governi europei e anche di altri attori. Gli scenari che stanno emergendo ci impongono un'urgente regolamentazione dell'industria della sorveglianza per l'uso, la vendita, l'esportazione delle sue tecnologie e dei servizi. 
Dobbiamo individuare le carenze di trasparenza e responsabilità di aziende e soggetti fruitori, lo hanno chiesto più volte i colleghi prima di me. Bisogna proseguire in questa direzione per realizzare misure di contrasto agli abusi, meccanismi di controllo e strumenti che consentano ai cittadini di difendersi dalle violazioni dei loro diritti.
"
Laura FERRARA,2022-05-03,IT,Question Time (Commission) Europe’s Energy Autonomy: The strategic importance of renewables and energy interconnections and efficiency,https://www.europarl.europa.eu/doceo/document/CRE-9-2022-05-03-INT-2-184-0000_IT.html,"  Laura Ferrara (NI).   – Signora Presidente, onorevoli colleghi, Commissaria, il recovery fund ha rappresentato la risposta ambiziosa e unitaria di un'Unione europea che è stata messa a dura prova dalla pandemia. 
Abbiamo contrastato in questo modo una crisi che non poteva essere affrontata singolarmente dagli Stati membri, ma in questo momento stiamo affrontando un'altra pandemia, che è quella energetica e che richiede un'analoga risposta. Fonti energetiche rinnovabili più sicure e accessibili contribuiranno a risolvere i problemi legati ad ambiente, cambiamenti climatici e sicurezza, a contenere i costi per famiglie e imprese e a raggiungere l'autonomia energetica dai paesi terzi. Eviteremmo così anche di contribuire indirettamente al finanziamento della campagna militare della Russia in Ucraina con i proventi della vendita dei suoi combustibili fossili. 
Allora tutti questi obiettivi sono parte della strategia REPower EU, ma servono tempo e risorse straordinarie, fondi che non tutti i paesi hanno a disposizione. Le chiedo perché non presentate una proposta legislativa per un energy recovery fund finanziato con fondi europei? Perché in questo modo lavoreremmo con ambizione a risolvere i problemi dei cittadini.
"
Laura FERRARA,2022-05-03,IT,Question Time (Commission) Europe’s Energy Autonomy: The strategic importance of renewables and energy interconnections and efficiency,https://www.europarl.europa.eu/doceo/document/CRE-9-2022-05-03-INT-2-186-0000_IT.html,"  Laura Ferrara (NI).   – Signora Presidente, onorevoli colleghi, mi piacerebbe ritornare sempre sull'energy recovery fund perché siamo convinti che contribuirebbe ad investimenti per l'efficientamento energetico e soprattutto in edilizia per le infrastrutture necessarie a interconnettere l'Europa riguardo all'energia prodotta con le rinnovabili per creare comunità energetiche e sistemi di altro consumo. 
In Italia è stato realizzato il superbonus al 110 per cento che ha dato una marcia veramente importante per far ripartire l'economia e per garantire l'efficientamento di immobili privati e statali. Dunque Le chiedo se veramente ci sia la possibilità di dare priorità e di introdurre questo strumento finanziario in modo da dare una risposta concreta e immediata. 
"
Laura FERRARA,2022-04-06,IT,The Schengen evaluation mechanism (debate),https://www.europarl.europa.eu/doceo/document/CRE-9-2022-04-06-INT-3-318-0000_IT.html,"  Laura Ferrara (NI).   – Signor Presidente, onorevoli colleghi, lo spazio Schengen è una conquista da cui derivano vantaggi economici e sociali indiscutibili. Rafforzare la sua resilienza significa garantire il suo buon funzionamento quando affronta minacce e sfide in evoluzione, come nei casi di pressione migratoria, di terrorismo e dell'emergenza pandemica.
La reintroduzione dei controlli alle frontiere interne dovrebbe essere realmente una misura di ultima istanza e non un abuso, come troppe volte abbiamo visto per il contenimento dei movimenti secondari. Abbiamo bisogno di risposte coordinate dell'Unione europea invece che di azioni unilaterali di singoli Stati membri.
Semplificare e accelerare le procedure del meccanismo di valutazione consentirà di individuare le carenze nell'applicazione delle disposizioni di Schengen e colmarle rapidamente. Una migliore collaborazione dei soggetti coinvolti favorirà la reciproca fiducia e la leale cooperazione tra Stati membri.
Preservare la libertà di circolazione di persone, beni e servizi, in un quadro giuridico in grado di assicurare un alto livello di sicurezza e giustizia e il rispetto dei diritti fondamentali, sarà essenziale per la ripresa e il successo dell'Unione europea.
"
Laura FERRARA,2022-04-04,IT,Sixth Assessment Report of the United Nations Intergovernmental Panel on Climate Change (IPCC) (debate),https://www.europarl.europa.eu/doceo/document/CRE-9-2022-04-04-INT-1-058-5000_IT.html,"  Laura Ferrara (NI),  per iscritto. – La relazione di cui si parla oggi, è l'ennesimo avvertimento sulle conseguenze dell'inazione, riguardante il cambiamento climatico indotto dall'uomo. La minaccia grave che incombe sul benessere dell'umanità e sulla salute del nostro pianeta, non ci permette di perdere altro tempo, verso l'obiettivo di ridurre le emissioni e contenere il riscaldamento globale. Gli impatti a cascata causati da eventi naturali estremi, mettono ancora più in evidenza, i rischi futuri e l'interazione tra clima, tutela di ecosistemi e biodiversità, accesso alle risorse naturali, modelli urbanistici, economia, disuguaglianze sociali, sistemi di trasporto e fonti di energia. Ogni ritardo nel percorso della transizione verde per uno sviluppo sostenibile e climaticamente neutro rischia di essere un danno irreversibile. Ci troviamo davanti ad una sfida urgente e complessa che deve coinvolgere tutti, governi, settore privato e società civile, da affrontare con notevoli investimenti e all'insegna dell'equità e della giustizia sociale. Ogni azione che oggi compiamo, influisce sulla vivibilità del futuro di tutti noi e delle generazioni che verranno.
"
Laura FERRARA,2022-03-08,IT,Foreign interference in all democratic processes in the EU (debate),https://www.europarl.europa.eu/doceo/document/CRE-9-2022-03-08-INT-2-034-0000_IT.html,"  Laura Ferrara (NI).   – Signor Presidente, onorevoli colleghi, le ingerenze straniere che mettono in pericolo il funzionamento delle democrazie europee e le nostre libertà sono un fenomeno sempre più complesso e in evoluzione.
Come Movimento 5 Stelle abbiamo evidenziato con nostri emendamenti la necessità di una legislazione armonizzata per contrastare i pericoli riguardanti metodi di finanziamento opachi e contributi in natura provenienti da paesi terzi non soltanto a partiti, ma destinati anche a persone che ricoprono cariche elettive o pubbliche.
Vorremmo evitare ogni situazione suscettibile di esporre l'Unione europea e i suoi Stati membri al rischio di interferenze e dovrebbero farlo anche quelle forze politiche che, compiendo un clamoroso errore, hanno preferito sottoscrivere accordi di cooperazione con il partito di Putin, come la Lega Nord, o chi svolge attività in qualità di parlamentare dietro compensi riconducibili a uno Stato terzo.
Nelle guerre, come osserviamo anche in questi giorni, non si usano soltanto armi convenzionali. Il ruolo della disinformazione e delle fake news sulle piattaforme social e la manipolazione di fatti e narrazioni vanno oltre la propaganda per diventare una minaccia globale alle società democratiche.
"
Laura FERRARA,2022-03-08,IT,International Women’s Day – Address by Oksana Zabuzhko,https://www.europarl.europa.eu/doceo/document/CRE-9-2022-03-08-INT-2-107-0000_IT.html,"  Laura Ferrara (NI).   – Signora Presidente, onorevoli colleghi, grazie a Oksana Zabuzhko per le sue parole, per la sua testimonianza. Oggi il mio pensiero non può che essere rivolto alle donne di tutte le età che vivono conflitti armati, che sono costrette a sfollamento e a migrazioni, a vivere fragilità e ogni situazione che può aggravare disparità e discriminazioni.
Le turbolenze di ogni sorta che attraversano il nostro pianeta minacciano continuamente le conquiste sociali ed economiche tutte le volte che comprimono lo spazio democratico, civile ed etico in cui si manifesta il nostro essere donne. Abbiamo già sperimentato come l'impatto della pandemia abbia avuto delle ripercussioni sproporzionate sulla condizione femminile, incidendo sulla partecipazione al mercato del lavoro, facendo crescere precarietà, disoccupazione, aggravando il divario salariale e determinando penalizzazioni a causa delle maggiori responsabilità familiari e assistenziali.
Anche la violenza di genere in tutte le forme, che siano online e offline, continua a rimanere un dramma, che incide notevolmente sull'esercizio dei diritti, sulla salute fisica e su quella mentale. La sua prevenzione, la perseguibilità, la protezione e i meccanismi di sostegno per le vittime richiedono sempre continui e costanti sforzi e risorse.
Non può che allarmare il regresso riguardante anche la legislazione sull'aborto e il diritto a decidere responsabilmente in merito alla propria sessualità, inclusa la salute sessuale e riproduttiva, senza subire coercizione e abusi.
Il tema dell'integrazione della dimensione di genere nella legislazione dell'Unione europea e nelle attività parlamentari è un altro tassello verso quella parità di diritti che deve permettere nella propria diversità di essere liberi nel vivere la propria vita e realizzarla godendo pari opportunità.
La riflessione che ogni anno accompagna questa celebrazione trova il suo senso più profondo nel rinnovare l'impegno di tutti per la lotta alla rimozione degli ostacoli strutturali e culturali che limitano la partecipazione ai processi decisionali e generano disuguaglianze nel percorso di emancipazione delle donne. La promozione di una parità che non è solo un valore fondamentale dell'Unione, è un diritto umano, ma rimane la condizione per costruire una società che possa garantire uguaglianza, benessere, pace e sicurezza.
"
Laura FERRARA,2022-03-08,IT,The deterioration of the situation of refugees as a consequence of the Russian aggression against Ukraine (debate),https://www.europarl.europa.eu/doceo/document/CRE-9-2022-03-08-INT-2-144-0000_IT.html,"  Laura Ferrara (NI).   – Signora Presidente, onorevoli colleghi, non sono mai esistite guerre giuste o sbagliate, ognuna porta il suo carico di morte e di dolore, e anche in Ucraina si sta consumando una tragedia umanitaria sempre più grave.
I dati dell'UNHCR, destinati a salire, non lasciano spazio a interpretazioni. Dal 24 febbraio più di due milioni di ucraini hanno lasciato il paese e solo in Polonia ne sono arrivati 1 200 000. Non possiamo dunque che plaudire all'attivazione della direttiva sulla protezione temporanea, perché ciò permetterà di agevolare l'assistenza alle persone in fuga, offrendo diritti immediati in materia di soggiorno, accesso ad alloggi, ai servizi sanitari, sociali e a mezzi di sussistenza. È importante che non ci siano poi discriminazioni nei confronti di chi, pur non essendo cittadino ucraino, fugge da quel paese e non può tornare nel proprio paese di origine. Poi è importante che particolare attenzione venga rivolta ai soggetti vulnerabili e ai minori, soprattutto quelli non accompagnati, per assicurare tutela legale e accesso all'istruzione.
La sfida che ancora una volta dovrà affrontare la macchina della solidarietà sarà vinta se ogni Stato membro farà la sua parte.
"
Laura FERRARA,2022-02-16,IT,"One youth, one Europe (topical debate)",https://www.europarl.europa.eu/doceo/document/CRE-9-2022-02-16-INT-3-156-0000_IT.html,"  Laura Ferrara (NI).   – Signor Presidente, onorevoli colleghi, gli effetti delle restrizioni nella vita relazionale e sociale, così come nel campo lavorativo e degli studi, hanno inciso sul benessere dei giovani esponendoli maggiormente al rischio di disorientamento, di precarietà e di disoccupazione.
Tenere vivo il dialogo con le giovani generazioni europee, comprenderne preoccupazioni e aspirazioni, o anche dare sostegno ai progetti di istruzione, formazione e lavoro sarà fondamentale per superare la crisi pandemica e affrontare cambiamenti e sfide che attendono l'Europa.
Il processo di integrazione europea e la realizzazione di un'Europa più verde, più digitale e più inclusiva potrà contare allora sull'impegno e sulla partecipazione dei giovani se sapremo soddisfare le loro aspettative e se sapremo dare loro nuove opportunità, senza lasciare indietro chi è più vulnerabile e marginalizzato.
L'istituzione dell'Anno europeo dei giovani dovrà essere un'occasione per rendere prioritarie le questioni giovanili in tutte le politiche settoriali e promuovere la partecipazione della gioventù al processo democratico e decisionale. Facciamo in modo che i giovani siano protagonisti nella definizione del loro futuro e di quello dell'Europa.
"
Laura FERRARA,2022-02-16,IT,The EU priorities for the 66th session of the UN Commission on the Status of Women (continuation of debate),https://www.europarl.europa.eu/doceo/document/CRE-9-2022-02-16-INT-3-319-2500_IT.html,"  Laura Ferrara (NI),  per iscritto. – La 66esima sessione della Commissione delle Nazioni Unite sulla condizione femminile ci offre un'occasione di confronto globale per identificare sfide e formulare impegni da attuare nella promozione dell'eguaglianza di genere e dell'emancipazione delle donne nel contesto dei cambiamenti climatici e delle catastrofi ambientali. 
Questi fenomeni sono una costante minaccia per i popoli del pianeta e hanno ripercussioni sproporzionate sulle donne, in particolare per quelle in situazioni di vulnerabilità ed emarginazione, attraverso disuguaglianze nell'accesso a risorse e servizi essenziali, povertà, conflitti, violenze, discriminazioni e flussi migratori. 
Le azioni dirette alla neutralità climatica e all'indipendenza dalle energie fossili dovranno tenere conto delle specifiche esigenze legate al genere, affinchè le opportunità emergenti nella transizione verde siano ugualmente vantaggiose e accessibili. Un rinnovato impegno nella lotta per la rimozione degli ostacoli strutturali e culturali che generano ineguale partecipazione delle donne ai processi decisionali, ai mercati del lavoro e disparità retributive, consentirà pari possibilità di contribuire ad un'economica sostenibile e inclusiva, alla prosperità e al benessere delle società.
"
Laura FERRARA,2022-02-15,IT,"The surveillance of politicians, prosecutors, lawyers and journalists, and other persons and entities in EU Member States using cyber surveillance software(debate)",https://www.europarl.europa.eu/doceo/document/CRE-9-2022-02-15-INT-2-101-0000_IT.html,"  Laura Ferrara (NI).   – Signora Presidente, onorevoli colleghi, le recenti rivelazioni del Pegasus project hanno messo in luce la gravità della minaccia globale delle violazioni dei diritti umani che avvengono attraverso la sorveglianza informatica segreta.
Lo spyware Pegasus, che è stato venduto da una società per il contrasto di criminalità e terrorismo, è solo uno dei tanti strumenti accusati di prendere di mira e spiare illegalmente politici, attivisti, magistrati, giornalisti o altri gruppi di individui. Chiunque potrebbe subire abusi, con gravissime ripercussioni sulle libertà fondamentali e persino sulla sicurezza personale.
Esiste una vera e propria industria della sorveglianza, un mercato coperto da una diffusa segretezza che offre servizi e tecnologie a basso costo e anche di facile accesso. È allora estremamente importante che si faccia piena chiarezza su questo genere di attività, affinché vengano colmate le carenze di trasparenza e responsabilità di aziende e soggetti fruitori.
Occorrono una severa regolamentazione e controlli efficaci riguardanti Stati di destinazione, contratti e ogni genere di informazioni che facciano emergere l'uso improprio di tali prodotti e la possibile violazione dei diritti fondamentali.
"
Laura FERRARA,2022-01-20,IT,Empowering European Youth: post-pandemic employment and social recovery (debate),https://www.europarl.europa.eu/doceo/document/CRE-9-2022-01-20-INT-4-158-6250_IT.html,"  Laura Ferrara (NI),  per iscritto. – La pandemia da COVID-19 ha avuto effetti devastanti in termini di occupazione, istruzione, formazione e benessere mentale dei giovani europei. Dare risposta alle aspirazioni, alle prospettive occupazionali e di carriera di coloro che si accingono ad entrare o che sono entrati di recente nel mercato del lavoro, deve essere una priorità dell'UE. I più giovani hanno subito duramente la perdita di lavoro e di reddito in quei settori, dove si registra maggiormente la loro presenza e che sono stati più colpiti dalla pandemia, come il commercio al dettaglio, l'ospitalità e il turismo. Non meno importanti sono stati gli effetti del distanziamento e della chiusura delle scuole nella dimensione psicologica, sociale e formativa dei soggetti più svantaggiati e vulnerabili. L'efficacia di misure come il programma ""Garanzia giovani rafforzata"" o di iniziative come ALMA, dipenderanno dal successo della loro corretta implementazione. Molto ancora deve essere fatto per consentire ai giovani di svolgere un ruolo fondamentale nella definizione delle politiche occupazionali e sociali, affinchè siano garantite offerte di apprendimento e di lavoro di qualità, ponendo fine a salari non dignitosi e a nuove forme di sfruttamento e di discriminazione.
"
Laura FERRARA,2021-12-15,IT,"Plans to undermine further fundamental rights in Poland, in particular regarding the standards of the European Convention of Human Rights and Sexual and Reproductive Health and Rights (debate)",https://www.europarl.europa.eu/doceo/document/CRE-9-2021-12-15-INT-3-233-0000_IT.html,"  Laura Ferrara (NI).   – Signora Presidente, onorevoli colleghi, la crisi dello Stato di diritto in Polonia e gli attacchi ai diritti civili, che colpiscono particolarmente le donne e le comunità LGBTQ, allontanano ulteriormente il paese dai valori comuni europei.
L'erosione dell'indipendenza del potere giudiziario e il suo uso strumentale per il raggiungimento di obiettivi politici ha raggiunto livelli tali, soprattutto con le recenti decisioni del Tribunale costituzionale polacco, da mettere in discussione il primato del diritto dell'Unione europea e la Convenzione europea dei diritti dell'uomo.
Continuano peraltro le proteste relative alle gravi restrizioni riguardanti l'aborto e i rischi per la salute delle donne, ma nonostante ciò arrivano nuove proposte da parte del governo come quella diretta a introdurre un registro centralizzato delle gravidanze e degli aborti spontanei. Per controllare e colpire chi si pone fuori dagli standard imposti nel campo dei diritti sessuali e riproduttivi è evidente un aberrante piano contro cui l'Unione europea deve reagire con forza.
Il rispetto della dignità umana e dei diritti fondamentali non può avere zone franche, in nessuno Stato membro.
"
Laura FERRARA,2021-12-15,IT,The proposed Council decision on provisional emergency measures for the external border with Belarus based on article 78(3) TFEU (continuation of debate),https://www.europarl.europa.eu/doceo/document/CRE-9-2021-12-15-INT-3-278-0000_IT.html,"  Laura Ferrara (NI).   – Signor Presidente, onorevoli colleghi, sono diversi gli interrogativi che sorgono con le misure temporanee di emergenza a beneficio di Polonia, Lettonia e Lituania. Nel contesto della proposta, infatti, non si menzionano problemi concreti relativi ai sistemi di asilo di questi paesi, pur evidenziando però l'aumento della pressione migratoria e la crisi umanitaria causata dalle azioni del regime bielorusso.
Si afferma di voler rendere operativa la solidarietà, però non si accenna a nessuna forma di ricollocazione. La possibilità di estendere la registrazione delle domande di asilo fino a quattro settimane e soltanto in punti specifici vicino al confine, così come l'applicazione delle procedure di frontiera, che potranno durare 16 settimane, consente la fictio iuris di non ingresso per un periodo più lungo.
Viene da chiedersi allora se questo si tradurrà nell'avere più campi di detenzione de facto per chi chiede protezione internazionale ed è vittima di strumentalizzazione politica. Ecco, più che ripartire equamente tra Stati membri le responsabilità nel campo dell'asilo, le misure sembrano dirette principalmente a rafforzare la sicurezza delle frontiere agevolando detenzione e strumenti di deterrenza.
"
Laura FERRARA,2021-12-15,IT,EU response to the transport poverty (debate),https://www.europarl.europa.eu/doceo/document/CRE-9-2021-12-15-INT-3-333-5000_IT.html,"  Laura Ferrara (NI),  per iscritto. – Povertà e disuguaglianza nell'ambito dei trasporti, sollevano una questione centrale nella pianificazione della transizione verde, la quale deve essere equa ed inclusiva per tutti. Le complesse sfide ambientali si intrecciano inevitabilmente con quelle di natura sociale nel contesto delle problematiche legate alla disponibilità ed accessibilità dei trasporti, riduzione delle emissioni e dipendenza dai combustibili fossili. L'aumento dei costi dei trasporti così come la scarsità o inesistenza dei servizi pubblici per favorire la mobilità, incide notevolmente nella vita quotidiana dei cittadini che ne dipendono maggiormente, potendo rappresentare un ostacolo per l'accesso a cure mediche, istruzione e occupazione. L'esigenza di agevolare mobilità e migliorare collegamenti è avvertita soprattutto nelle aree rurali, periferiche ed insulari. Occorreranno notevoli risorse per affrontare l'impatto sociale del Green Deal sulle famiglie a basso reddito, sulle microimprese e sugli utenti dei trasporti. Inoltre, atteso che la rete TEN-T dovrebbe garantire la coesione economica, sociale e territoriale, nonchè accessibilità e connettività di tutte le aree dell'UE, comprese quelle più remote, stimolando in tal modo il loro sviluppo e la riduzione delle disuguaglianze, è necessario che venga aggiornata adeguatamente la metodologia usata per conseguire tali obiettivi.
"
Laura FERRARA,2021-11-25,IT,The International Day of Elimination of Violence Against Women and the State of play on the ratification of the Istanbul Convention (continuation of debate),https://www.europarl.europa.eu/doceo/document/CRE-9-2021-11-25-INT-4-047-0000_IT.html,"  Laura Ferrara (NI).   – Signor Presidente, onorevoli colleghi, la violenza contro le donne rimane una delle più diffuse e gravi violazioni dei diritti umani. Le sofferenze e le conseguenze negative sulla salute fisica e psicologica, così come nella sfera pubblica e privata, si amplificano in condizioni di vulnerabilità, di crisi umanitarie e con l'attuale pandemia. Femminicidio, tratta, mutilazioni genitali, abusi e molestie sessuali, online e offline, sono solo alcuni dei fenomeni attraverso cui si manifestano i comportamenti violenti, ai quali non è estraneo il contesto familiare.
Occorre allora condannare con forza l'atteggiamento di quegli Stati membri che mettono in discussione la Convenzione di Istanbul, ritardandone la ratifica e l'attuazione o anche manifestando la volontà di recedere. Questo tipo di comportamento vanifica gli sforzi nell'Unione europea per ampliare le azioni rivolte a prevenire la violenza di genere, per rendere agevole la protezione e l'assistenza delle vittime, la denuncia e il perseguimento dei colpevoli.
Gli obiettivi della Convenzione rappresentano una sfida prioritaria da vincere in campo legislativo, sociale e culturale per contrastare la violenza contro le donne e affermare i loro diritti fondamentali.
"
Laura FERRARA,2021-11-23,IT,Situation in Belarus and at its border with the EU and the security and humanitarian consequences (debate),https://www.europarl.europa.eu/doceo/document/CRE-9-2021-11-23-INT-2-168-1250_IT.html,"  Laura Ferrara (NI),  per iscritto. – È evidente la responsabilità del regime bielorusso nell'azione di strumentalizzare i flussi migratori, per cinici scopi politici contro l'UE, la quale non deve cadere nell'errore di criminalizzare le vittime della crisi umanitaria che si consuma ai suoi confini esterni. Che ben venga una ferma risposta nei confronti del regime di Lukashenko, con nuove e più dure sanzioni, al fine di preservare la sicurezza e la stabilità dell'UE, ma senza l'imbarbarimento delle politiche europee sulla migrazione ed asilo. Nessun muro si è rivelato risolutivo della gestione dei flussi e delle cause da cui hanno origine. L'Europa che i Padri fondatori hanno sognato, non è quella delle barriere e delle recinzioni, ma quella in cui solidarietà ed equa ripartizione delle responsabilità, consentono di trovare soluzioni comuni nei confronti degli Stati membri più esposti a pressioni e delle persone più vulnerabili e bisognose.
"
Laura FERRARA,2021-10-20,IT,The rise of right-wing extremism and racism in Europe (in light of recent events in Rome) (debate),https://www.europarl.europa.eu/doceo/document/CRE-9-2021-10-20-INT-3-179-0000_IT.html,"  Laura Ferrara (NI).   – Signora Presidente, onorevoli colleghi, i recenti eventi di Roma hanno riacceso l'attenzione sulla pericolosità dei gruppi di estrema destra, che usano la violenza sia fisica che morale come metodo della propria azione politica. Sono anche l'ennesimo segnale di un crescente fenomeno che interessa ogni Stato membro dell'Unione europea.
Le aggressioni squadriste subite da un sindacato e da un presidio ospedaliero, avvenute con il coinvolgimento di esponenti di una forza politica di estrema destra, sono oggetto in Italia di un dibattito sulla legittima richiesta di scioglimento dei movimenti politici di ispirazione fascista. 
Con l'intenzione di acquisire proseliti e popolarità, gruppi estremisti e violenti strumentalizzano il disagio di fasce sociali derivante dal contesto emergenziale e sanitario in corso con lo scopo di colpire i simboli della democrazia, delle istituzioni, delle libertà civili, alimentando la retorica dell'odio, la xenofobia, il razzismo e altre forme di intolleranza.
Queste condotte vili e deprecabili che nessuna risposta forniscono alle problematiche riguardanti lavoro, sicurezza e salute, sono un insulto ai valori delle società democratiche e vanno condannate e perseguite fermamente.
"
Laura FERRARA,2021-10-20,IT,Increased efforts to fight money laundering (debate),https://www.europarl.europa.eu/doceo/document/CRE-9-2021-10-20-INT-3-266-0000_IT.html,"  Laura Ferrara (NI).   – Signor Presidente, onorevoli colleghi, la Corte dei conti europea ha delineato un quadro preoccupante sul fronte della lotta al riciclaggio di denaro nel settore bancario. Nonostante i continui aggiornamenti delle norme in materia, secondo le stime di Europol il valore delle transazioni sospette in Europa ammonta a centinaia di miliardi di euro, pari a circa l'1,3 per cento del PIL dell'Unione europea.
La legislazione europea antiriciclaggio, costituita da direttive e non da regolamenti, continua a essere recepita in modo frammentato e disomogeneo, mentre la Commissione purtroppo è lenta nel garantirne l'attuazione e ad avviare procedure di infrazione.
Come la Corte evidenzia, sono necessari interventi per il miglioramento delle valutazioni del rischio di riciclaggio, nonché per il finanziamento del terrorismo in merito ai paesi terzi, nonché sulle procedure di vigilanza, lo scambio di informazioni, le indagini e le decisioni relative alle violazioni del diritto dell'Unione europea riguardanti enti creditizi e istituzioni finanziarie.
Colmare le carenze del sistema bancario per colpire chi intende convertire e movimentare i proventi illeciti deve essere una priorità per tutelare l'economia legale.
"
Laura FERRARA,2021-10-07,IT,European Union Agency for Asylum (debate),https://www.europarl.europa.eu/doceo/document/CRE-9-2021-10-07-INT-4-016-0000_IT.html,"  Laura Ferrara (NI).   – Signor Presidente, onorevoli colleghi, la trasformazione dell'EASO in un'Agenzia europea più efficiente e dotata di maggiori risorse e strumenti ha richiesto un lungo lavoro per migliorare il testo della proposta legislativa.
L'obiettivo è stato sempre quello di rafforzare il sistema europeo comune di asilo, attraverso un adeguato supporto alla gestione dei flussi migratori, delle domande di asilo e del sistema di accoglienza.
Nonostante la notoria diversità di vedute da parte degli Stati membri, il governo italiano e i paesi del Mediterraneo hanno dimostrato, in questo caso, la chiara volontà di andare oltre lo stallo che da anni interessa il pacchetto di riforme in materia di immigrazione e di asilo.
La previsione della ""sunrise clause"" per le norme riguardanti il monitoraggio dei sistemi di asilo nazionali e i vari poteri conferiti alle istituzioni e all'Agenzia rimane un elemento fondamentale. Il regolamento è correlato al dibattito in corso sull'equa ripartizione delle responsabilità e solidarietà, soprattutto in merito a un meccanismo di ricollocazione automatico e obbligatorio. Su questo i paesi di prima linea non intendono arretrare.
"
Laura FERRARA,2021-10-04,IT,Artificial intelligence in criminal law and its use by the police and judicial authorities in criminal matters (debate),https://www.europarl.europa.eu/doceo/document/CRE-9-2021-10-04-INT-1-077-2500_IT.html,"  Laura Ferrara (NI),  per iscritto. – L’intelligenza artificiale è destinata ad avere un ruolo strategico per un’efficace lotta contro la criminalità e garantire la sicurezza dei cittadini. Le opportunità e i vantaggi che essa può offrire nella giustizia penale sono indiscutibili sotto l’aspetto della prevenzione, indagini, accertamento e perseguimento di reati, purchè sia garantita la compatibilità delle tecnologie con il rispetto dei diritti fondamentali e con i principi di necessità e proporzionalità. Forme di sorveglianza di massa e polizia predittiva attraverso sofisticati algoritmi che giudicano comportamenti sociali o tratti della personalità per anticipare le condotte di determinati soggetti, non ci mettono al riparo dal rischio di processi decisionali opachi, o peggio, da teorie lombrosiane di nuova generazione e pericolose violazioni di diritti. Un quadro normativo comune a livello europeo è indispensabile per agevolare le autorità di contrasto nell’uso di servizi e strumenti di intelligenza artificiale che rispondano a criteri di trasparenza, imparzialità ed equità, evitando pregiudizi e discriminazioni tra persone o gruppi sociali, rischi di violazione della privacy e della dignità umana.
"
Laura FERRARA,2021-09-15,IT,Identifying gender-based violence as a new area of crime listed in Article 83(1) TFEU (debate),https://www.europarl.europa.eu/doceo/document/CRE-9-2021-09-15-INT-3-254-0000_IT.html,"  Laura Ferrara (NI).   – Signor Presidente, onorevoli colleghi, la violenza contro le donne e ogni altra forma di violenza di genere, che sia online o offline, rappresenta una delle più diffuse e impunite violazioni dei diritti e delle libertà fondamentali.
Spesso causa mortalità, causa invalidità, ed è di pochi giorni fa la notizia, l'ennesima, di femminicidio, l'ennesima donna, moglie e madre uccisa dal marito nella mia regione, in Calabria.
Il riconoscimento della violenza di genere come nuova sfera di criminalità consentirà di contrastarla più efficacemente, su basi giuridiche comuni, in merito alla definizione dei reati e alle sanzioni. Ma oltre a un quadro legislativo armonizzato sugli aspetti relativi al perseguimento dei colpevoli, alla prevenzione, all'omissione di denuncia e alla protezione delle vittime, occorrono azioni mirate sul piano sociale ed economico, per non aggravare, come è avvenuto nel corso della pandemia, le disuguaglianze.
Porre fine ai danni e alle sofferenze di natura fisica, sessuale, psicologica o economica, così come alle discriminazioni e alle disparità di trattamento basate sul genere deve essere una battaglia di civiltà a cui nessuno deve sottrarsi.
"
Laura FERRARA,2021-07-06,IT,"Asylum, Migration and Integration Fund 2021-2027 - Integrated Border Management Fund: Instrument for Financial Support for Border Management and Visa Policy 2021-2027 (debate)",https://www.europarl.europa.eu/doceo/document/CRE-9-2021-07-06-INT-2-325-2500_IT.html,"  Laura Ferrara (NI),  per iscritto. – A livello europeo mancano ancora soluzioni efficaci e una risposta comune in merito alla gestione dei flussi migratori.
L'Unione europea ha stanziato un totale di 16 miliardi di euro da spendere nei prossimi sette anni nei settori chiave della gestione delle frontiere e della migrazione. È apprezzabile che con il Fondo Asilo e migrazione 2021-2027 venga previsto, per l'assegnazione dei finanziamenti ai programmi nazionali, un importo fisso a cui si aggiunge un importo assegnato sulla base di un criterio di ripartizione che rispecchierà le esigenze e le pressioni subite dai vari Stati membri per asilo, migrazione legale, integrazione e lotta contro la migrazione irregolare, compreso il rimpatrio. Inoltre, il Fondo potrà fornire migliori risposte, in termini di flessibilità e rapidità, tramite uno strumento tematico che permetterà di erogare finanziamenti per determinate azioni, tra cui assistenza in caso di emergenza e sostegno agli Stati membri che contribuiscono agli sforzi di solidarietà e responsabilità.
Sono proprio questi ultimi due elementi a essere carenti, quelli di cui l'UE e gli Stati in prima linea sentono di più il bisogno affinché possano essere realizzate concretamente delle politiche europee in materia di asilo e migrazione che siano realmente comuni.
"
Laura FERRARA,2021-06-23,IT,Preparation of the European Council meeting of 24-25 June 2021 – Relaunch of the Malta Declaration and the use of an effective solidarity mechanism (debate),https://www.europarl.europa.eu/doceo/document/CRE-9-2021-06-23-INT-1-070-4375_IT.html,"  Laura Ferrara (NI),  per iscritto. – Il futuro della politica europea su asilo e migrazione, non può ridursi unicamente alla sua dimensione esterna. Abbiamo bisogno di proposte che vadano oltre lo stallo attuale. Non possiamo affidarci a compromessi diretti ad accontentare gli Stati privi della volontà di cooperare senza colmare concretamente il deficit di solidarietà nei confronti dei Paesi frontalieri, come l'Italia, sempre a rischio di eccessiva pressione. L'Unione europea deve intervenire subito per tentare di salvare vite umane che inesorabilmente continuano a perdersi nel tentativo di attraversare il mar Mediterraneo. I paesi di prima linea, devono avere un ruolo di primo piano in merito a proposte alternative di cooperazione e non possono accontentarsi di soluzioni effimere e temporanee che non prevedano la solidarietà e l'equa ripartizione della responsabilità tra gli Stati membri nel settore dei controlli alle frontiere, dell'asilo e dell'immigrazione.
"
Laura FERRARA,2021-06-08,IT,EU Digital COVID Certificate - Union citizens – EU Digital COVID Certificate - third-country nationals (debate),https://www.europarl.europa.eu/doceo/document/CRE-9-2021-06-08-INT-2-067-4687_IT.html,"  Laura Ferrara (NI),  per iscritto. – Agevolare la libera e sicura circolazione in Europa per motivi lavorativi, turistici o familiari, è un presupposto fondamentale per favorire la ripresa economica, purchè ciò avvenga senza pericoli per la salute pubblica e salvaguardando il diritto dei cittadini alla non discriminazione e alla protezione dei dati. È unicamente su queste basi, che si è lavorato per giungere in tempi rapidi, al miglioramento di un quadro giuridico comune, che consentirà di avere certificati gratuiti, interoperabili, compatibili e verificabili nell'Unione europea sullo stato vaccinale, risultati dei test e stato di guarigione. Spostarsi nell'Unione, ponendo fine ad una situazione frammentata e spesso caotica di misure restrittive sarà uno degli obiettivi che il certificato COVID-19 dell' UE dovrà contribuire a raggiungere. Per evitare situazioni discriminatorie, parimenti indispensabile, dovrà essere l'impegno delle Istituzioni europee e degli Stati membri, nel garantire la possibilità di test gratuiti e di aumentare la capacità di produzione e distribuzione dei vaccini, al fine di renderne l'accesso equo e rapido per tutti i cittadini.
"
Laura FERRARA,2021-05-19,IT,"Meeting the Global COVID-19 challenge: effects of waiver of the WTO TRIPS agreement on COVID-19 vaccines, treatment, equipment and increasing production and manufacturing capacity in developing countries (debate)",https://www.europarl.europa.eu/doceo/document/CRE-9-2021-05-19-INT-3-084-3125_IT.html,"  Laura Ferrara (NI),  per iscritto. – L'insufficiente accesso ai vaccini COVID-19 sta esacerbando le disuguaglianze esistenti con i Paesi in via di sviluppo e mettendo a rischio tutti i nostri sforzi per salvare vite umane. Nessuno sarà mai al sicuro finché non saremo tutti al sicuro.
È ormai chiaro che il modo più efficace per combattere la pandemia in tutto il mondo consiste nell'aumentare la capacità produttiva e nel condividere i vaccini in modo rapido e a un costo accessibile. Come M5S siamo convinti che il diritto alla salute e alla vita non possa essere limitato dal lucro e che i vaccini COVID-19 debbano diventare un bene comune e l'accesso un diritto universale.
Per queste ragioni la Commissione dovrebbe sostenere la proposta di un'iniziativa per la sospensione dei brevetti che ostacolano l'ampliamento della produzione e un globale e rapido accesso a vaccini, dispositivi e terapie COVID-19.
"
Laura FERRARA,2021-05-18,IT,Recent deaths in the Mediterranean and search and rescue at sea (debate),https://www.europarl.europa.eu/doceo/document/CRE-9-2021-05-18-INT-2-085-0000_IT.html,"  Laura Ferrara (NI).   – Signora Presidente, onorevoli colleghi, secondo l'OIM dall'inizio dell'anno il numero più elevato di vittime si è registrato lungo la rotta del Mediterraneo: parliamo di circa 555 morti e dispersi, triplicati rispetto all'anno precedente.
Dobbiamo chiederci allora quanto abbia inciso la carenza di coordinamento o anche l'assenza di politiche europee efficaci o, ancora, la criminalizzazione dell'attività di soccorso sulle recenti tragedie.
Ecco noi da anni invochiamo inutilmente una posizione comune sulle attività di ricerca e salvataggio, nonché sugli sbarchi e sul ricollocamento fra tutti gli Stati membri dell'Unione europea; sono rimasti vani gli appelli a un'efficace solidarietà con gli Stati membri in prima linea e anche con un'equa condivisione delle responsabilità; non c'è stato un ampliamento o una creazione di percorsi legali e sicuri per contrastare i trafficanti ma si tollera la cooperazione con paesi accusati di violare i diritti umani.
E allora la corresponsabilità della tragica perdita di vite umane riguarda da vicino le politiche dell'Unione europea: salvare le vite del mare è un obbligo morale prima ancora che giuridico.
"
Laura FERRARA,2021-04-28,IT,Digital Green Certificate - Union citizens - Digital Green Certificate - third country nationals - The accessibility and affordability of Covid-testing (debate),https://www.europarl.europa.eu/doceo/document/CRE-9-2021-04-28-INT-3-039-0000_IT.html,"  Laura Ferrara (NI).   – Signora Presidente, onorevoli colleghi, l'impatto devastante della pandemia sulla salute, sulle attività lavorative, sul turismo, sui trasporti, sull'economia in generale, ha determinato un gran bisogno di ritornare a muoversi in libertà e in sicurezza, favorendo la ripresa.
Se facilitare la libera e sicura circolazione con regole comuni è l'obiettivo del Digital Green Pass, dobbiamo fare in modo che questo strumento non rappresenti un pericolo per la salute pubblica o fonte di discriminazioni tra cittadini e Stati di difformità con le norme sulla protezione dei dati personali e di usi impropri per l'esercizio dei diritti. 
È dunque necessario che questo strumento si accompagni ad un aumento delle capacità di produzione dei vaccini, anche liberalizzando i brevetti, così come richiesto in alcuni emendamenti dei colleghi della sinistra europea, e anche come da noi richiesto in un'interrogazione orale alla Commissione europea. E bisogna anche puntare su una distribuzione equa e rapida, nonché sul garantire l'accessibilità gratuita ai test.
"
Laura FERRARA,2021-04-27,IT,Justice programme 2021-2027 (continuation of debate),https://www.europarl.europa.eu/doceo/document/CRE-9-2021-04-27-INT-2-254-0000_IT.html,"  Laura Ferrara (NI).   – Signora Presidente, onorevoli colleghi, signor Commissario, il rischio di attacchi e minacce ai diritti individuali e al pluralismo dei media e alla separazione dei poteri è ben presente nell'Unione europea e abbiamo visto come la pandemia abbia evidenziato e aggravato le disuguaglianze strutturali nelle nostre società.
Un comune spazio europeo di giustizia è allora più che mai necessario per sostenere lo stato di diritto, la democrazia e i diritti fondamentali. Nel contesto del programma Giustizia, il progetto europeo potrà rafforzarsi tutelando quei valori comuni su cui costruire la fiducia reciproca tra Stati membri per una più forte cooperazione giudiziaria in materia civile e penale.
Sarà allora fondamentale il sostegno dell'indipendenza e dell'imparzialità dei giudici, della magistratura, la promozione di una comune cultura giuridica, la formazione degli operatori del diritto, il miglioramento dell'efficienza e la trasparenza dei sistemi giudiziari nazionali. 
Dobbiamo dunque rendere effettivo e paritario l'accesso alla giustizia, anche attraverso nuovi strumenti offerti dalla digitalizzazione, soprattutto per quelle categorie soggette a rischio discriminazione o maggiormente vulnerabili, come minori, donne, persone LGBTIQ, disabili e vittime di reati.
"
Laura FERRARA,2021-04-26,IT,Conclusions of the European Council meeting of 25 and 26 March 2021 - The outcome of the high level meeting between the EU and Turkey of the 6th of April (continuation of debate),https://www.europarl.europa.eu/doceo/document/CRE-9-2021-04-26-INT-1-093-2500_IT.html,"  Laura Ferrara (NI),  per iscritto. – L'importanza di ricostruire le relazioni dell'UE con la Turchia risiede nel crescente arretramento in materia di democrazia, stato di diritto e diritti fondamentali, in uno dei nostri principali vicini e partner strategici. Oltre all'escalation di tensione nel Mediterraneo orientale, uno degli ultimi sviluppi che ha sollevato serie preoccupazioni, è il ritiro della Turchia dalla Convenzione di Istanbul, uno strumento chiave per combattere la violenza contro le donne. A questo proposito, mentre la Commissione chiedeva un'inversione di questa decisione, a favore dei diritti delle donne, la Turchia ha deliberatamente negato una sedia alla presidente Ursula von der Leyen durante i negoziati ad Ankara. Se vogliamo costruire solide intese su obiettivi comuni con la Turchia, il rispetto dei diritti umani e gli sforzi per raggiungere la parità di genere sono condizioni non negoziabili. Tuttavia l'UE dovrebbe dare ogni buon esempio e sbloccare in seno al Consiglio la proposta di direttiva sulle donne, nei consigli di amministrazione, tra le altre misure ancora necessarie, per rafforzare i diritti delle donne in Europa.
"
Laura FERRARA,2021-02-11,IT,"Rwanda, the case of Paul Rusesabagina",https://www.europarl.europa.eu/doceo/document/CRE-9-2021-02-11-INT-4-066-5000_IT.html,"  Laura Ferrara (NI),  per iscritto. – Nel caso della sparizione forzata di Paul Rusesabagina, ritengo che l'UE debba richiedere con fermezza alle autorità governative del Ruanda, che i diritti fondamentali di questo attivista dei diritti umani, vengano garantiti, affinchè sia assicurato un processo equo da parte di un giudice competente, indipendente ed imparziale. Il signor Rusesabagina ha salvato migliaia di vite offrendo rifugio e protezione in un hotel, che gestiva durante il genocidio ruandese del 1994. Occorre indagare sulle condizioni opache in cui è stato arrestato questo cittadino dell'Unione europea, a cui viene negato l'accesso a un avvocato di sua scelta, il contatto regolare con la sua famiglia, il rispetto dei suoi diritti e della sua dignità.
"
Laura FERRARA,2021-02-10,IT,Democratic scrutiny of social media and the protection of fundamental rights (debate),https://www.europarl.europa.eu/doceo/document/CRE-9-2021-02-10-INT-3-168-0000_IT.html,"  Laura Ferrara (NI).   – Signora Presidente, onorevoli colleghi, signora Commissaria, i social media hanno ampliato le opportunità di partecipazione alla vita pubblica e al dibattito politico, agevolando l'accesso alle informazioni e alla libertà di espressione. Non siamo però ancora adeguatamente protetti dalla proliferazione di fake news, di contenuti discriminatori, di incitamento all'odio e alla violenza. Abbiamo sperimentato infatti come campagne di disinformazione e ingerenze straniere possano trovare terreno fertile per influenzare l'opinione pubblica, per polarizzare le società, per minare i processi democratici.
Con il piano d'azione per la democrazia e le proposte riguardanti i servizi e i mercati digitali, ci aspettiamo allora degli interventi significativi per regolamentare le pratiche opache di microtargeting e per ottenere maggiore trasparenza sul funzionamento degli algoritmi nelle procedure di controllo e moderazione dei contenuti online. Allo stesso tempo, però, è indispensabile mitigare il rischio di conflitto con la libertà di opinione derivante da decisioni adottate in base a poteri discrezionali di una oligarchia di entità commerciali private, anziché in base a regole che diano maggiori garanzie di libertà e di imparzialità. 
"
Laura FERRARA,2021-02-08,IT,Implementation of the Anti-Trafficking Directive (debate),https://www.europarl.europa.eu/doceo/document/CRE-9-2021-02-08-INT-1-101-0000_IT.html,"  Laura Ferrara (NI).   – Signora Presidente, onorevoli colleghi, signora Commissaria, il 72 % delle vittime di tratta nell'UE è rappresentato da donne. Prevalente è la tratta a scopo di sfruttamento sessuale, dove la percentuale femminile arriva addirittura al 90 %.
Non basta allora colmare le lacune e migliorare l'attuazione della direttiva anti-tratta per proteggere i diritti delle vittime e contrastare le reti criminali. Il perverso meccanismo di domanda e offerta di esseri umani da sfruttare deve essere combattuto, da un lato attraverso strumenti di lotta contro la criminalità organizzata, la corruzione, il riciclaggio di denaro, ma anche con misure di contrasto alla disuguaglianza di genere e alla povertà.
Bisogna allora rafforzare la protezione e l'assistenza delle categorie vulnerabili, come le donne e i minori, peraltro un'esigenza ancora più impellente oggi nel rispondere alle sfide poste dalla pandemia e dal ruolo svolto da Internet e dalle tecnologie digitali nella proliferazione della tratta.
Infine, sono interventi decisivi da attuare, necessari, sia nel contesto della migrazione e dell'asilo, in cui le organizzazioni criminali approfittano dell'assenza di vie legali e sicure per intensificare il proprio business, sia per rendere più efficienti i sistemi penali affinché i reati non restino impuniti.
"
Laura FERRARA,2021-01-20,IT,Lack of transparency on Council appointments to the EPPO (debate),https://www.europarl.europa.eu/doceo/document/CRE-9-2021-01-20-INT-3-316-2500_IT.html,"  Laura Ferrara (NI),  per iscritto. – I Procuratori europei, per essere selezionati e nominati, devono soddisfare delle condizioni di indipendenza e meritocrazia, che rappresentano la principale garanzia per un idoneo esercizio delle funzioni ricoperte . Il procedimento dovrebbe avvenire al di sopra di ogni dubbio o sospetto, ma così non è stato. Per alcune nomine il Consiglio, ha deciso senza seguire le raccomandazioni e le graduatorie del Comitato di selezione europeo. Ciò, pur se consentito, ha sollevato questioni che esigono chiarezza e massima trasparenza, sulle decisioni adottate. Va sgombrato il campo da ogni ombra di interferenza politica impropria. Non possiamo permettere che accese polemiche, come quelle sorte sulla nomina del Procuratore europeo del Portogallo, incrinino la fiducia nella Procura europea. Il Parlamento europeo, il Consiglio e la Commissione, devono proteggere, da ogni indebita influenza, il suo ruolo cruciale. Essa è stata istituita per lottare contro la frode, la corruzione e i reati che ledono gli interessi finanziari dell'UE, una mission fondamentale, per la credibilità dello stesso progetto europeo.
"
Laura FERRARA,2021-01-19,IT,Humanitarian situation of refugees and migrants at the EU's external borders (debate),https://www.europarl.europa.eu/doceo/document/CRE-9-2021-01-19-INT-2-119-0000_IT.html,"  Laura Ferrara (NI).   – Signora Presidente, onorevoli colleghi, signora Commissaria, condizioni disumane e inaccettabili atti di violenza si ripetono ciclicamente alle frontiere esterne dell'Unione europea nel corso di emergenze umanitarie annunciate.
Sono migliaia le persone bloccate ai gelidi confini tra Bosnia e Croazia e lungo la rotta balcanica. Drammi umani si ripetono nelle isole greche e lungo le rotte mortali delle Canarie e del Mediterraneo centrale. Nel contesto di una pandemia globale, che ostacola diritti e procedure, a pagarne il prezzo più alto sono minori, donne, anziani e altre categorie più vulnerabili.
Si affrontano emergenze senza fornire soluzioni durature, lasciando che la legislazione europea di settore continui ad attribuire una responsabilità sproporzionata ai paesi di primo ingresso.
Bisogna allora abbandonare la logica degli interventi emergenziali. Il tempo delle parole è scaduto. Bisogna lavorare per una gestione strutturale, garantendo un aiuto per gli Stati membri frontalieri e assicurando equa ripartizione delle responsabilità tra tutti i paesi dell'Unione europea.
"
Laura FERRARA,2021-01-18,IT,European Arrest Warrant and surrender procedures between Member States (debate),https://www.europarl.europa.eu/doceo/document/CRE-9-2021-01-18-INT-1-038-0000_IT.html,"  Laura Ferrara (NI).   – Signora Presidente, onorevoli colleghi, il rafforzamento dello spazio comune di libertà, sicurezza e giustizia nell'Unione europea non può prescindere dal miglioramento dell'attuazione del mandato d'arresto europeo, uno degli strumenti principali di lotta contro le forme gravi di criminalità transfrontaliera.
Sono diverse le questioni da affrontare per perfezionarne il funzionamento, tra cui quelle riguardanti le condizioni detentive e carcerarie, la formazione degli operatori, la carenza di un sistema completo di dati, l'ampliamento di categorie di reato per le quali non è richiesta una verifica della doppia incriminabilità.
L'attuale pandemia ha evidenziato altresì il ruolo centrale svolto dalla digitalizzazione nella cooperazione giudiziaria in materia penale.
E dunque il puntuale recepimento e l'applicazione della decisione quadro relativa al MAE e delle direttive sulle garanzie procedurali, tenendo conto della giurisprudenza della Corte di giustizia dell'Unione europea, sono un dovere degli Stati membri e sono indispensabili per assicurare alla giustizia gli autori dei reati nel rispetto dei diritti fondamentali e dello Stato di diritto, nonché per accrescere la fiducia reciproca nei sistemi nazionali di giustizia penale.
"
Laura FERRARA,2020-12-16,IT,The need for a dedicated Council configuration on gender equality (debate),https://www.europarl.europa.eu/doceo/document/CRE-9-2020-12-16-INT-3-187-0000_IT.html,"  Laura Ferrara (NI).   – Signora Presidente, onorevoli colleghi, porre la parità di genere in cima all'agenda politica dell'Unione europea è oggi ancora più necessario.
La pandemia ha acuito le disparità esistenti e le discriminazioni riguardanti la condizione femminile in campo lavorativo, retributivo e in diversi ambiti della vita sociale.
La ripresa economica e uno sviluppo sostenibile ed inclusivo non possono prescindere dal rafforzamento dei diritti delle donne, da una loro maggiore presenza nei processi decisionali e politici, dall'avere pari opportunità e trattamento, dalla lotta contro ogni forma di violenza fisica e morale, dalla salvaguardia della salute e dei diritti sessuali e riproduttivi. 
Se si vuole perseguire la realizzazione dell'uguaglianza tra donne e uomini come valore fondante dell'Unione europea, l'adeguamento dell'architettura istituzionale del Consiglio potrebbe contribuire a questo scopo. 
Pertanto si auspica di vedere presto una formazione del Consiglio dedicata alla parità di genere, in grado di predisporre misure e meglio affrontare le sfide da vincere contro ogni disuguaglianza.
"
Laura FERRARA,2020-11-24,IT,Situation of Fundamental Rights in the European Union – Annual Report for the years 2018-2019 (debate),https://www.europarl.europa.eu/doceo/document/CRE-9-2020-11-24-INT-2-047-0000_IT.html,"  Laura Ferrara (NI).   – Signor Presidente, onorevoli colleghi, l'Unione europea si fonda su comuni valori e diritti fondamentali che costituiscono la base giuridica e politica di società pacifiche e inclusive. Nessuno Stato membro è esente da minacce, ma gli strumenti per prevenire, correggere e sanzionare gli attacchi allo Stato di diritto, alla democrazia e ai diritti fondamentali si sono rivelati, purtroppo, spesso inadeguati.
È dunque sempre attuale la necessità di un meccanismo di monitoraggio e di valutazione imparziale, paese per paese, diretto a contrastare le violazioni dei valori su cui si fonda il progetto europeo.
Il pieno godimento dei diritti sociali, politici ed economici rimane problematico per i gruppi più vulnerabili e non può prescindere dalla lotta alla disoccupazione, alle diseguaglianze di genere, alla discriminazione, alla povertà, all'intolleranza, alla xenofobia, alla disparità di accesso a beni e servizi, alla corruzione, alla criminalità organizzata e al terrorismo.
È imperativo dell'Unione europea porre al centro della sua azione la dignità umana e i diritti fondamentali, affinché il pieno sviluppo della persona contribuisca a rafforzare democrazia, libertà e coesione della nostra società.
"
Laura FERRARA,2020-11-11,IT,Fighting terrorism and the right to freedom of expression and education (debate),https://www.europarl.europa.eu/doceo/document/CRE-9-2020-11-11-INT-1-132-0000_IT.html,"  Laura Ferrara (NI).   – Signor Presidente, onorevoli colleghi, l'escalation della violenza terroristica avvenuta in Francia e in Austria ci rammenta la grave minaccia che incombe sugli Stati membri dell'Unione europea.
Il terrorismo genera paura, rafforza gli estremismi politici, polarizza le società, crea tensioni tra gruppi sociali e religiosi, alimenta la discriminazione, l'odio, la xenofobia e l'islamofobia.
Ad essere minacciati non sono soltanto sicurezza e ordine pubblico, ma anche i diritti individuali, la pace e la coesione sociale.
Combattiamo da anni un fenomeno variegato e complesso, che agisce con modalità operative, comunicative e di finanziamento in evoluzione, che sfuggono in parte agli sforzi di cooperazione, di monitoraggio e di contrasto, soprattutto quando la lotta si sposta nel mondo online e digitale, il quale può offrire contenuti e strumenti usati per la propaganda, la formazione, il reclutamento e la radicalizzazione.
In questo contesto, su questioni come sorveglianza, individuazione e rimozione di contenuti online, se l'impatto delle legislazioni antiterrorismo sui diritti fondamentali non è valutato con equilibrio si rischia di concedere a determinate autorità pericolosi strumenti per combattere arbitrarietà e abusi, a danno della libertà di espressione e di accesso alle informazioni.
Il contemperamento tra esigenza di sicurezza e diritti fondamentali è basilare per la democrazia e per lo Stato di diritto: oltre alle sfide riguardanti i foreign fighters, il rafforzamento della cooperazione nello scambio di informazioni, il controllo delle frontiere esterne, la lotta alle fonti di finanziamento e all'accesso alle armi, il terrorismo va combattuto anche con strumenti culturali, sociali ed economici, incidendo sulle cause.
Non possiamo accettare di avere generazioni di giovani con cittadinanza europea che nutrono un senso di estraneità e di risentimento per la società in cui vivono, al punto da abbracciare la violenza jihadista come risposta alla ricerca di identità, di appartenenza e di rispetto.
Le politiche di integrazione, finalità di ogni percorso di istruzione ed educazione, devono svolgere un ruolo primario nella lotta contro i processi di estremismo e di radicalizzazione violenta, promuovendo tolleranza, dialogo interculturale, sviluppo della persona, piena inclusione sociale e partecipazione alla vita politica, sociale e lavorativa.
"
Laura FERRARA,2020-10-22,IT,Serious security threats through the sale of EU passports and visas to criminals (debate),https://www.europarl.europa.eu/doceo/document/CRE-9-2020-10-22-INT-4-061-0000_IT.html,"  Laura Ferrara (NI).   – Signor Presidente, onorevoli colleghi, da diversi anni il business europeo dei passaporti e dei visti d'oro è un fenomeno ben conosciuto e in crescita, lo scandalo di Cipro è solo l'ultimo di una lunga serie. 
Da tempo consentiamo a diversi Stati membri di lucrare con diritti di cittadinanza e di soggiorno, permettendo loro di dargli un prezzo, di scambiarli con investimenti da parte di ricchi cittadini stranieri. Di questo mercato che muove miliardi di euro, in cui non vi sono regole standard comuni, riescono ad approfittare anche criminali e personaggi che alimentano corruzione e intendono riciclare enormi ricchezze, spesso frutto di attività illecite, usufruendo di regimi fiscali privilegiati. 
Le istituzioni europee da anni manifestano preoccupazioni sui programmi nazionali di soggiorno e cittadinanza per gli investitori nell'Unione europea, ma reagiscono decisamente solo in occasione di scandali oggetto di inchieste giornalistiche, come avvenuto di recente con la notizia di attivare procedure d'infrazione contro Cipro e Malta.
L'Unione europea non può tollerare che siano messi in vendita diritti e valori, consentendo a criminali di paesi terzi di ottenere passaporti o visti con cui circolare liberamente nel territorio europeo, con gravi conseguenze per la sicurezza interna e determinando gravi lacune nella lotta alla criminalità organizzata, al riciclaggio del denaro, alla corruzione, all'evasione e all'elusione fiscale. 
L'Unione europea ha il dovere di porre fine alle gravi carenze di tali programmi in termini di trasparenza e di controlli rigorosi, salvaguardando la fiducia e il principio di leale cooperazione tra Stati membri e preservando i confini europei da criminali con disponibilità finanziaria.
"
Laura FERRARA,2020-10-08,IT,"Fight against money laundering, following the FinCEN files (debate)",https://www.europarl.europa.eu/doceo/document/CRE-9-2020-10-08-INT-4-022-0000_IT.html,"  Laura Ferrara (NI).   – Signora Presidente, onorevoli colleghi, criminalità organizzata, grandi evasori, terroristi, potenti uomini orbitanti intorno al mondo politico ed economico: questi sono i protagonisti che muovono fiumi di denaro e fanno affari, sfruttando il lato oscuro del sistema finanziario mondiale. Secondo l'inchiesta dei fascicoli FinCEN ciò avverrebbe grazie a paradisi fiscali, società offshore e al ruolo di primo piano giocato dalle grandi banche internazionali compiacenti, alcune di queste operanti in Europa.
Nell'Unione europea abbiamo adottato la sesta direttiva antiriciclaggio: eppure c'è ancora molto lavoro da fare con l'attuazione della legislazione di settore, i sistemi di screening e monitoraggio, la cooperazione con autorità di regolamentazione e di contrasto, al fine di arginare efficacemente un fenomeno che è in continua evoluzione.
Il riciclaggio non può e non deve diventare per le banche una forma di profitto, soprattutto se esso supera i costi di eventuali sanzioni; non possiamo permettere che l'inazione nel contrasto di queste attività criminali finisca per alimentare diseguaglianza economica, distorcere le regole di mercato e prosciugare risorse destinate a finanziare servizi essenziali per i cittadini.
"
Laura FERRARA,2020-10-05,EN,"The establishment of an EU Mechanism on Democracy, the Rule of Law and Fundamental Rights (debate)",https://www.europarl.europa.eu/doceo/document/CRE-9-2020-10-05-INT-1-041-0000_EN.html,"  Katarina Barley,  on behalf of the S&D Group. – Madam President, 80% of Europeans think that the rule of law has great importance and that it should be enforced in the European Union. The European Parliament has being calling for such monitoring for a long time now. Already in 2016 we delivered a report on that matter and since then the situation in the Member States has not become any better. 
Now we have the report of the Commission – thank you very much for it. We still believe that our report – thank you to Michal Šimečka and the other shadows – goes further, especially in scope but also concerning independent experts and an automatic reaction to the breaches. Still, we are happy that this report is here and we are also happy with the way it has been presented, using very clear language. It is good because now we can compare, and as for the argument of ‘well, here we do the same as this country and that country’, we can now see the bigger picture. And you have to look at all of it. 
As for the key questions – ‘do you, as a government, want to be controlled?’ ‘Do you believe that criticism is something positive that brings you further in democracy?’ – I am deeply convinced that we can compromise on everything – on posts, on persons, on money, on budget, on everything – but we can never compromise on our core values. We have to be very clear on this. We have the values in the treaty. We have the European Court of Justice that rules on it and there we are not willing to compromise on anything. 
(Applause)
"
Laura FERRARA,2020-09-17,IT,Combatting the sexual abuse and sexual exploitation of children (debate),https://www.europarl.europa.eu/doceo/document/CRE-9-2020-09-17-INT-4-032-0000_IT.html,"  Laura Ferrara (NI).   – Signor Presidente, onorevoli colleghi, nell'Unione europea, circola la maggior quantità di materiale pedopornografico su scala mondiale, secondo i dati dell'Internet Watch Foundation. Questo dato fa comprendere la gravità di un fenomeno che genera crimini odiosi e in aumento, commessi sia online che offline con forme diverse, in ogni segmento della società. 
I minori disabili, migranti, le bambine e le ragazze vittima di tratta sono le categorie vulnerabili più a rischio. L'attuazione del quadro legislativo esistente da parte degli Stati membri è fondamentale per la prevenzione, l'indagine, il perseguimento dei reati, nonché per l'assistenza e la protezione delle vittime.
La cooperazione tra i diversi attori sociali, come istituzioni, famiglie, scuola, servizi sociali e sanitari, ha un ruolo primario nel fornire aiuto e protezione. Se saremo in grado di proteggere i minori proteggeremo il presente e il futuro della nostra società.
"
Laura FERRARA,2020-09-17,IT,The need for an immediate and humanitarian EU response to the current situation in the refugee camp in Moria (debate),https://www.europarl.europa.eu/doceo/document/CRE-9-2020-09-17-INT-4-102-1250_IT.html,"  Laura Ferrara (NI),  per iscritto. – Negli ultimi anni abbiamo sempre invocato una gestione europea dei flussi migratori, un'equa ripartizione delle responsabilità tra gli Stati membri, denunciando l'inadeguatezza e l'inefficienza delle attuali politiche migratorie europee e l'opportunismo e l'atteggiamento ricattatorio del governo turco, che hanno messo a dura prova paesi di frontiera come la Grecia, più esposti alla pressione migratoria. Più che una tragedia annunciata, Moria è l'emblema della negazione di quei valori su cui l'UE si fonda, sia per le condizioni degradanti e disumane in cui sono state tenute le persone nel centro, sia per l'insostenibile sistema di migrazione ed asilo che sono stati realizzati. Oltre agli aiuti immediati e all'assistenza da fornire dopo la tragedia, in particolare ai gruppi più vulnerabili come famiglie con minori, anziani e donne incinte, l'auspicio è che il nuovo patto sulla migrazione ed asilo fornisca nuovi strumenti e politiche che non facciano ripetere gli errori del passato e avere nuovi casi come quello di Moria.
"
Laura FERRARA,2020-09-16,IT,State of the Union (topical debate) (debate),https://www.europarl.europa.eu/doceo/document/CRE-9-2020-09-16-INT-3-021-0000_IT.html,"  Laura Ferrara (NI).   – Signor Presidente, onorevoli colleghi, in uno dei momenti più difficili per l'economia, la salute, il lavoro, l'Unione europea ha reagito con un piano per la ripresa che prevede ingenti fondi contro la disoccupazione e per la transizione ambientale e tecnologica. 
Presidente von der Leyen, i tempi ora sono il nemico di questa ripresa. Bisogna procedere rapidamente e fare in modo che questa ripresa sia un'opportunità per tutti e non soltanto per pochi. Come Movimento 5 Stelle, ci aspettiamo che il nuovo Green deal europeo preveda investimenti solo in energia rinnovabile senza elargire favori alle lobby delle fonti fossili.
Bene, poi, la proposta annunciata sul salario minimo in tutti gli Stati membri dell'Unione europea, una proposta che il Movimento ha già avanzato da tempo anche in Italia; sulle risorse proprie – quindi, tassa sul digitale, carbon tax, transazioni finanziarie – non ceda: non possiamo aumentare il contributo dei paesi membri, già messi in difficoltà dalla pandemia, e chiedere ulteriori sacrifici ai cittadini. 
Infine, sulla gestione dei flussi migratori, è necessario un meccanismo che sia automatico ed obbligatorio e che preveda un'equa ripartizione delle responsabilità tra tutti gli Stati membri. Sul lavoro, sull'ambiente, sulla salute, sul rilancio economico, i cittadini vogliono i fatti e noi siamo qui per loro. 
"
Laura FERRARA,2020-07-09,IT,The 2019 Human Rights Annual report - Stability and Security in the Mediterranean and the negative role of Turkey - Situation in Belarus (debate),https://www.europarl.europa.eu/doceo/document/CRE-9-2020-07-09-INT-2-095-0004_IT.html,"  Laura Ferrara (NI),  per iscritto. – La questione della stabilità e della sicurezza nel Mediterraneo è strettamente connessa ai conflitti in Libia e in Siria, i quali hanno un impatto significativo in termini di migrazione incontrollata e terrorismo. La Turchia sta avendo un ruolo di primo piano in entrambi i casi. Abbiamo fermamente condannato l'operazione militare del governo turco nella Siria nord-orientale e le interferenze negli affari interni della Libia, dove si viola l'embargo dell'ONU, vanificando gli sforzi diretti ad una soluzione politica. La Turchia, nonostante venga considerato un partner commerciale importante, un alleato della NATO e un Paese candidato a diventare membro dell'UE, nell'area dell'Egeo, ha fortemente deteriorato i rapporti con la Grecia e più volte ha dimostrato di perseguire interessi non in linea con i principi, i valori e diritti sovrani degli Stati dell'UE. Se c'è una volontà europea di trovare soluzioni all'instabilità nel Mediterraneo, abbiamo bisogno di trovare al più presto strumenti per invertire la tendenza negativa nelle nostre relazioni con le autorità turche. Questo è un tema fondamentale anche per la sicurezza del territorio europeo, da tutelare senza consentire sconti a nessuno.
"
Laura FERRARA,2020-07-08,IT,A comprehensive Union policy on preventing money laundering and terrorist financing – Commission's Action plan and other recent developments (debate),https://www.europarl.europa.eu/doceo/document/CRE-9-2020-07-08-INT-1-139-0000_IT.html,"  Laura Ferrara (NI).   – Signor Presidente, onorevoli colleghi, la lotta al riciclaggio di denaro e al finanziamento del terrorismo deve diventare una sfida strategica dell'Unione europea e non può prescindere dal contrasto di altre attività criminali, come la corruzione, il traffico di armi, di droga e di esseri umani nonché l'evasione e la frode fiscale.
Laddove norme e vigilanza sono meno rigorose, si consente a singoli e a gruppi criminali di inquinare con proventi di natura illecita il sistema economico e finanziario, messo già a dura prova dagli effetti della pandemia.
Non possiamo consentire che in alcuni Stati membri si verifichino interpretazioni divergenti o applicazioni carenti e disomogenee del diritto europeo in materia. Non è tollerabile la presenza di paradisi fiscali europei che attraggono società e capitali, minando l'equità del mercato interno e distorcendo la concorrenza.
L'attuazione di una politica di prevenzione deve essere piena, individuando le giurisdizioni ad alto rischio, armonizzando differenti sistemi giuridici e potenziando strumenti di condivisione delle informazioni sulla titolarità effettiva di società e transazioni finanziarie, per aggredire i proventi di reato e i beni della criminalità organizzata.
"
Laura FERRARA,2020-06-18,IT,Tackling Covid-19 disinformation and the impact on freedom of expression (debate),https://www.europarl.europa.eu/doceo/document/CRE-9-2020-06-18-INT-2-084-2500_IT.html,"  Laura Ferrara (NI),  per iscritto. – Una ''infodemia'' che non ha precedenti, caratterizzata da un bombardamento di informazioni, spesso false, imprecise e fuorvianti, ha accompagnato l'evolversi della pandemia da COVID-19. L'eccessivo flusso informativo ha spesso creato un effetto di confusione, paura, e generato a volte comportamenti di massa inconsulti, come abbiamo visto con gli assalti a supermercati e a mezzi di trasporto. In questo contesto non sono mancati fenomeni di istigazione all’odio, frodi ai danni dei consumatori e criminalità informatica. La minaccia della disinformazione è emersa soprattutto attraverso il web, sui social network e sulle piattaforme di messaggistica personale, utilizzate in modo massiccio negli ultimi mesi per la condivisione veloce di notizie per la maggior parte non verificate. Esiste anche un chiaro rischio che l'""infodemia"" e le misure adottate in periodi emergenziali possano essere funzionali a limitare i diritti fondamentali e la libertà di espressione. Pertanto bisogna affrontare le sfide della disinformazione su diversi livelli, dal monitoraggio e analisi dei flussi informativi alla stretta cooperazione tra le istituzioni e le piattaforme sociali, dalla protezione dei diritti fondamentali ad una maggiore consapevolezza dei cittadini, da un sistema di media liberi e plurali al rafforzamento di istituzioni democratiche in cui tutti possano riporre piena fiducia.
"
Laura FERRARA,2020-06-17,IT,The Anti-racism protests following the death of George Floyd (debate),https://www.europarl.europa.eu/doceo/document/CRE-9-2020-06-17-INT-1-058-0000_IT.html,"  Laura Ferrara (NI).   – Signor Presidente, onorevoli colleghi, la brutale uccisione di George Floyd ha sollevato in tutto il mondo un'onda di indignazione, di rabbia e di protesta. Quanto accaduto a George Floyd non è purtroppo un episodio isolato e di fronte alla violenza del razzismo non si può restare indifferenti. 
Occorre affrontare questo fenomeno con franchezza, senza ipocrisia, e bisogna contrastare tutte le forme di razzismo, quelle più evidenti e violente, ma anche quelle meno evidenti e per questo più insidiose. E il riferimento va a quel razzismo che si nasconde dietro la compassione o che si cela nell'approccio caritatevole o nell'ostentare anche una superiorità morale, tradita poi da una concezione utilitaristica di coloro che hanno la pelle nera. Atteggiamenti tutti che offendono la dignità umana. 
Nella lotta contro questo fenomeno abbiamo ancora molte battaglie da vincere, da quella culturale contro ogni forma di pregiudizio verso gruppi sociali a quella politica, per garantire a tutti il pieno godimento dei diritti in materia di lavoro, di istruzione, di sanità, di giustizia e di partecipazione politica e sociale. È questa la risposta ad ogni forma di disparità di trattamento che ci si attende dalle istituzioni europee e dagli Stati membri. 
"
Laura FERRARA,2020-05-27,IT,EU Recovery package (debate),https://www.europarl.europa.eu/doceo/document/CRE-9-2020-05-27-INT-1-054-8046_IT.html,"  Laura Ferrara (NI),  per iscritto. – La presentazione di ""Next Generation EU"", un piano di 750 miliardi di euro, di cui 500 a fondo perduto, non è solo un segnale importante per contrastare l'emergenza Coronavirus è anche un risultato storico per l'Europa e per l'Italia, a cui si dovrebbe assegnare la parte più consistente delle risorse. La risposta della Commissione europea rappresenta l'evoluzione della proposta all'epoca avanzata dall'Italia, su iniziativa del Presidente del Consiglio Giuseppe Conte, il quale sin dall'inizio ha chiesto all'Europa, un piano ambizioso, in grado di rispondere realmente alla grave crisi dovuta al contingente ed eccezionale momento storico che stiamo vivendo. Un piano in cui gli aiuti ai Paesi ed ai settori maggiormente colpiti dalla pandemia si traducessero nella migliore e meno egoistica delle soluzioni. Esso contiene proposte concrete ed obiettivi storicamente cari al MoVimento 5 Stelle: Green New Deal, transizione energetica, digitalizzazione. L'ultima parola ora spetta al Consiglio europeo. La crisi sanitaria, sociale ed economica dovuta al Coronavirus richiede tempi ristretti per i negoziati e mi auguro che in sede di Consiglio prevalga la solidarietà e l'unione di intenti anche da parte di quei Paesi, che ancora oggi, chiedono misure e soluzioni che vadano solo nella direzione del prestito.
"
Laura FERRARA,2020-05-14,IT,Use of contact tracing apps in the fight against the coronavirus (debate),https://www.europarl.europa.eu/doceo/document/CRE-9-2020-05-14-INT-2-110-0000_IT.html,"  Laura Ferrara (NI).   – Signor Presidente, onorevoli colleghi, gli Stati membri si apprestano a revocare gradualmente le misure di confinamento e in questa fase, che chiaramente non è esente da preoccupazioni, l'uso di tecnologie e di applicazioni di allerta, prevenzione e tracciamento dei contatti darà un contributo importante alla lotta al coronavirus.
I cittadini europei che volontariamente decideranno di usarle si aspettano il pieno rispetto di norme e principi in materia di protezione dei dati personali, nonché il rispetto della vita privata e familiare, il rispetto del principio di non discriminazione e la libertà di circolazione.
Saranno indispensabili dunque campagne informative chiare e trasparenti sul loro funzionamento, sull'uso e sulla conservazione dei dati, affinché sia comprensibile la finalità di aiutare a combattere la pandemia e allertare in caso di potenziali rischi di contagio.
In Italia il governo italiano ha annunciato il lancio di Immuni, un'app che consentirà il tracciamento di prossimità senza raccogliere dati personali in grado di svelare identità, dove si va o chi si incontra, dunque un valido strumento finalizzato solo all'uso responsabile di dati per la tutela della salute pubblica, senza minare i diritti fondamentali e le libertà individuali.
"
Laura FERRARA,2020-04-16,IT,EU coordinated action to combat the COVID-19 pandemic and its consequences (continuation of debate),https://www.europarl.europa.eu/doceo/document/CRE-9-2020-04-16-INT-1-117-5000_IT.html,"  Laura Ferrara (NI),  per iscritto. – Le scuse formulate all'Italia per quanti in Europa sono stati assenti e sordi alle sue richieste di solidarietà hanno fatto comprendere i ritardi dell'Unione europea nella promozione di un'azione coordinata per combattere il Covid-19 e le sue conseguenze sanitarie e socio-economiche. Alcuni Stati membri dovrebbero prendere esempio da ciò che milioni di cittadini europei, dimostrando responsabilità nel rispettare le regole di contenimento, hanno appreso da tempo: bisogna proteggersi a vicenda per proteggere meglio se stessi e chi ha più bisogno. Il benessere dell'intera UE dipende dal benessere di ciascuno Stato membro. Quegli stessi cittadini volgono lo sguardo anche alle istituzioni europee per ottenere le tutele necessarie a fronteggiare la crisi, mitigare l'impatto della pandemia e far ripartire l'economia. È il momento per l'UE di mettere da parte diffidenze e divisioni nazionali, di dimostrare di essere una Comunità in cui nessuno deve rimanere indietro. Si abbia il coraggio e l'ambizione di seguire la strada indicata dall'Italia e da altri Stati: la ripresa e la ricostruzione hanno bisogno non solo di fondi e di strumenti finanziari esistenti, ma di più ingenti risorse a cui accedere tramite un innovativo ""Recovery Fund"", un fondo con titoli comuni europei per finanziare i Paesi più colpiti.
"
Laura FERRARA,2020-03-26,IT,European coordinated response to the COVID-19 outbreak (debate),https://www.europarl.europa.eu/doceo/document/CRE-9-2020-03-26-INT-1-081-2500_IT.html,"  Laura Ferrara (NI),  per iscritto. – La pandemia causata dalla Covid-19 sta avendo gravi ripercussioni non solo sulla salute pubblica e sui nostri sistemi sanitari, ma anche in termini economici e sociali.
L'Unione europea, nel contrastare i devastanti effetti di un virus che non conosce confini e da cui nessuno Stato membro è immune, è chiamata a fronteggiare una delle sfide più grandi della sua storia. Solo una risposta europea condivisa, forte ed immediata consentirà di affrontare una condizione comune che non può ammettere egoismi, contrasti od ostacoli.
Le misure che il Parlamento europeo si appresta a votare sono un primo passo. Abbiamo necessità di individuare risorse più consistenti e strumenti nuovi, di avere una maggiore coordinazione e cooperazione nella lotta contro un comune nemico. Di questo e di molto altro avremo bisogno per assicurare a tutti i cittadini, e in particolar modo alle persone più vulnerabili, il diritto alla salute e a ricevere cure adeguate, così come per dare idoneo sostegno a famiglie, imprese e lavoratori.
Tutti devono sentirsi coinvolti nel raggiungere questo obiettivo: l'Unione europea, gli Stati membri, le regioni, i comuni, chi ha ruoli istituzionali e i cittadini. Solo insieme e in sinergia usciremo da questa emergenza.
"
Laura FERRARA,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-115-7500_IT.html,"  Laura Ferrara (NI),  per iscritto. – L'OMS ha dichiarato che l’Europa è il nuovo epicentro della pandemia Covid-19. L’Italia è il paese europeo più duramente colpito e ha adottato misure restrittive per arginare il contagio. La duplice battaglia che sta combattendo in campo sanitario ed economico richiede cooperazione e solidarietà, non iniziative che possano danneggiarla ulteriormente. Il quadro generale in Europa sta peggiorando e i medesimi problemi riguarderanno presto altri Stati Membri. L'UE ha un ruolo fondamentale in materia di coordinamento della preparazione e della risposta alle gravi minacce sanitarie transfrontaliere, ma una strategia comune sta tardando ad arrivare. Molti governi reagiscono in modo differente ad una minaccia che non conosce confini e che riguarda tutti. Oltre agli aiuti di natura economica attraverso i diversi fondi europei, tra cui quello di Solidarietà, è indispensabile garantire che forniture di apparecchiature e materiale medico/ospedaliero possano giungere a chi ne ha bisogno, evitando speculazioni di ogni genere. Assicurare ad ogni cittadino il diritto alla salute e cure adeguate deve essere la priorità. In questa grave emergenza, aiutando l’Italia e gli altri Stati che ne hanno bisogno, aiuteremo l’Europa.
"
Laura FERRARA,2020-02-12,IT,Gender Equality Strategy (debate),https://www.europarl.europa.eu/doceo/document/CRE-9-2020-02-12-INT-3-416-7500_IT.html,"  Laura Ferrara (NI),  per iscritto. – La parità di genere è un principio fondante dell'Unione europea, disatteso in tanti settori della vita sociale. Anche in Europa abbiamo donne con diritti limitati, che vivono condizioni di disuguaglianza economica, non adeguatamente rappresentate nei processi decisionali, sottopagate in ambito lavorativo, che subiscono discriminazioni e violenze non solo fisiche ma anche di natura morale e sessuale. Nella nuova strategia per la parità di genere, annunciata dalla Commissione europea, avremo bisogno, oltre alle dichiarazioni di principio, la previsione di strumenti per combattere una duplice battaglia: essa va condotta sia sul piano dei diritti, con misure vincolanti, sia sul piano culturale, principale fonte delle disuguaglianze di genere.
"
Laura FERRARA,2020-02-11,IT,"Fighting against antisemitism, racism and hatred across Europe (debate)",https://www.europarl.europa.eu/doceo/document/CRE-9-2020-02-11-INT-2-323-0000_IT.html,"  Laura Ferrara (NI).   – Signor Presidente, onorevoli colleghi, fenomeni come antisemitismo, razzismo, xenofobia, omofobia e altre forme di intolleranza destano un grande allarme sociale in diversi Stati membri. Si nutrono di pregiudizio e odio, che hanno una preoccupante diffusione sia online che offline.
Proteggere persone e gruppi sociali da qualsiasi forma di discriminazione e violenza dettate da motivi legati al colore della pelle, alla religione, alle opinioni personali o all'orientamento sessuale significa non soltanto garantire a tutti il pieno godimento dei diritti umani e delle libertà fondamentali, ma anche avere una società più coesa e inclusiva. 
È necessario che l'Unione europea e gli Stati membri adottino delle iniziative e delle misure di prevenzione, di educazione e di sensibilizzazione, soprattutto per i più giovani, in merito a crimini e discorsi di incitamento all'odio. La maggior parte di essi non viene ancora denunciata e perseguita in modo adeguato. Diverse condotte rimangono impunite, con gravi ripercussioni sulla protezione a sostegno delle vittime. È dunque nell'interesse generale dell'Europa invertire questa tendenza. 
"
Laura FERRARA,2020-01-29,IT,"Urgent humanitarian situation on Greek Islands, especially of children - ensuring protection, relocation and family reunification (debate)",https://www.europarl.europa.eu/doceo/document/CRE-9-2020-01-29-INT-1-400-6250_IT.html,"  Laura Ferrara (NI),  per iscritto. – Le isole greche di fronte alla Turchia sono diventate le prigioni europee per chi fugge. La situazione peggiore riguarda i minori, i quali subiscono conseguenze fisiche e psicologiche devastanti. Lunghe permanenze in condizioni di sovraffollamento, separazioni da fratelli o altri parenti, privazione di cure mediche e servizi essenziali espongono i soggetti più vulnerabili a violenze, al rischio di sfruttamento, abusi e danni irreparabili. A Samos, un mese fa, la Corte europea per i diritti dell'uomo è intervenuta per salvaguardare l'integrità fisica e psicologica di alcuni minori profughi non accompagnati. Ha stabilito il tempestivo trasferimento in un luogo sicuro, nel rispetto della Convenzione europea dei diritti dell'uomo, che sancisce il divieto di trattamenti inumani e degradanti. Tre sono stati trasferiti solo ieri, uno è rimasto sull'isola. Non è più il momento di parlare ma di agire. Prima di altre misure della Corte, l'UE contribuisca a ristabilire i diritti fondamentali dei profughi più vulnerabili e a ridare normalità agli abitanti delle isole, con un sistema di trasferimenti regolare, dando priorità ai minori.
"
Laura FERRARA,2020-01-15,IT,Ongoing hearings under article 7(1) of the TEU regarding Hungary (debate),https://www.europarl.europa.eu/doceo/document/CRE-9-2020-01-15-INT-3-460-0000_IT.html,"  Laura Ferrara (NI).   – Signor Presidente, onorevoli colleghi, tra i valori comuni su cui si fonda l'Unione europea, lo Stato di diritto rappresenta il baluardo del rispetto delle libertà civili e dei diritti fondamentali, in un contesto di separazione e limitazione dei pubblici poteri.
Un governo che tenta di conservare e di rafforzare il proprio potere minando l'indipendenza dell'ordine giudiziario, la libertà di espressione o la libertà accademica non può nascondersi dietro la giustificazione di essere stato eletto democraticamente.
Quando ciò accade, a essere danneggiati non sono soltanto i cittadini, che subiscono una compressione dei propri diritti: viene meno anche la credibilità delle istituzioni nazionali ed europee e la fiducia nella cooperazione tra Stati per il raggiungimento di obiettivi comuni.
Da anni si discute di violazioni di valori europei in diversi Stati membri, come nel caso dell'Ungheria, ma la procedura prevista dall'articolo 7 è lontana dall'offrire un rimedio efficace. Le difficoltà nel conseguire le maggioranze richieste per l'adozione di sanzioni, infatti, rendono questo procedimento sostanzialmente non funzionante e inidoneo allo scopo che si prefigge. Lo sa bene anche il governo di Orbán, così sicuro della propria impunità da continuare la deriva autoritaria intrapresa.
Come richiesto dunque in più occasioni, auspico che venga istituito un meccanismo europeo imparziale che, sulla base di indicatori obiettivi, sia in grado di offrire, paese per paese, effettive e adeguate modalità di monitoraggio e intervento, sia per la prevenzione delle violazioni gravi dello Stato di diritto, della democrazia e dei diritti fondamentali, sia per l'applicazione di sanzioni efficaci quando le violazioni siano state già accertate.
"
Laura FERRARA,2020-01-13,IT,Gender pay gap (debate),https://www.europarl.europa.eu/doceo/document/CRE-9-2020-01-13-INT-1-211-8125_IT.html,"  Laura Ferrara (NI),  per iscritto. – La discriminazione retributiva basata sul genere è un fenomeno consistente in diversi settori dell'economia. In Europa si stima che le donne siano pagate in media il 16% in meno rispetto agli uomini, nonostante il TFUE sancisca il principio della parità di retribuzione. Le donne pagano in questo modo lo svantaggio di farsi carico di importanti compiti non retribuiti, quali i lavori di casa e la cura dei figli o dei familiari, in proporzione maggiore rispetto agli uomini. La tendenza ad interruzioni di carriera e a trascorrere più spesso periodi di tempo fuori dal mercato del lavoro hanno anche un impatto sui guadagni futuri e sulla pensione, inferiore di circa il 40% a quella degli uomini. Nella presentazione della nuova strategia per la parità di genere, annunciata dalla Commissione europea, auspico, oltre alle dichiarazioni di principio, la previsione di strumenti che riescano ad incidere in modo significativo su tutte le cause profonde del divario retributivo.
"
Laura FERRARA,2019-11-26,IT,"Public discrimination and hate speech against LGBTI people, including LGBTI free zones (debate)",https://www.europarl.europa.eu/doceo/document/CRE-9-2019-11-26-INT-2-383-6250_IT.html,"  Laura Ferrara (NI),  per iscritto. – La preoccupante campagna omofoba, lanciata da esponenti politici nelle ultime competizioni elettorali in Polonia, ha fomentato un pericoloso ed intollerabile clima di crescente intimidazione ed odio nei confronti della comunità LGBTI. Le azioni e i proclami di diverse autorità regionali e locali che hanno dichiarato i loro territori ""liberi da LGBTI"", definendo questi ultimi una minaccia per la nazione, rappresentano un grave attacco alla libertà individuale e ai diritti fondamentali di ciascun essere umano. Qualsiasi forma di discriminazione, emarginazione, intolleranza o violenza basata sull'orientamento sessuale, è contraria ai valori su cui si fonda l'Unione europea. Atteggiamenti discriminatori, violenti e di incitamento all'odio non possono essere giustificati in alcun modo e le Istituzioni europee hanno il dovere di intraprendere ogni misura necessaria per esigere il rispetto dello stato di diritto e della dignità umana.
"
Laura FERRARA,2019-11-14,IT,"Situation in the hotspots on the Greek islands, in particular the case of Moria (debate)",https://www.europarl.europa.eu/doceo/document/CRE-9-2019-11-14-INT-2-101-5000_IT.html,"  Laura Ferrara (NI),  per iscritto. – Pochi giorni fa, il Ministro greco per la Protezione dei cittadini, parlando della situazione nelle isole greche, ha usato le parole ""catastrofe umanitaria"" e ""disastro sociale"". Quelle isole sono diventate il principale ingresso in Europa dei flussi migratori provenienti da oriente. Nonostante l'accordo EU-Turchia e i 6 miliardi pagati per contenerli, dall'inizio dell'anno gli arrivi via mare sono stati quasi 50 000 in Grecia. Da agosto sono aumentati del 120% e sono diventati ingestibili, al punto da rendere impossibile ogni condizione umana di accoglienza. Le notizie da Moria, da Lesbo, come da Samos, Chios e altre isole, non lasciano spazio ad interpretazioni. Da troppo tempo in quelle isole d'Europa si calpestano diritti e umanità. Siamo di fronte al fallimento delle politiche europee di immigrazione ed asilo: la Grecia, come lo è stato per l'Italia e altri Paesi in prima linea, è lasciata da sola a fronteggiare un fenomeno che riguarda l'intera Unione europea. 
"
Laura FERRARA,2019-11-13,IT,Children rights in occasion of the 30th anniversary of the Convention of the Rights of the Child (debate),https://www.europarl.europa.eu/doceo/document/CRE-9-2019-11-13-INT-1-082-0000_IT.html,"  Laura Ferrara (NI).   – Signora Presidente, onorevoli colleghi, la Convenzione dell'ONU sui diritti dell'infanzia e dell'adolescenza è considerata il trattato sui diritti umani più ampiamente ratificato della storia e ha contribuito, ispirando leggi e politiche, a migliorare la vita dei minori. 
Tuttavia, la Convenzione non può dirsi ancora pienamente attuata. Nel mondo, bambini e adolescenti in diversi contesti subiscono gravi violazioni dei loro diritti, ad esempio attraverso lo sfruttamento sessuale e lavorativo, oppure vengono coinvolti in conflitti armati e in flussi migratori, e sono costretti a non frequentare o abbandonare la scuola, diventano vittime di violenze, di abusi, di discriminazione a causa dell'età e del genere. La situazione peggiora in caso di appartenenza a gruppi sociali particolarmente vulnerabili, come nel caso dei rifugiati e dei disabili, e nuove minacce arrivano anche dal web. 
Anche nell'Unione europea si verificano situazioni intollerabili, con milioni di minori che vivono in famiglie a basso reddito, dove le condizioni di vita sono inaccettabili. Un bambino europeo su quattro è a rischio di povertà o esclusione sociale. 
L'Unione europea è chiamata ad agire con una sola voce nel contrastare questa realtà. Occorrono investimenti significativi affinché venga adottato un sistema di ""child guarantee"", che permetta ad ogni bambino in condizioni di indigenza di accedere a servizi sociali di base, come assistenza sanitaria, un'adeguata alimentazione, un alloggio dignitoso e l'istruzione gratuita. 
Investire sui bambini, dentro e fuori l'Europa, significa investire sul futuro del mondo. Nessuno deve essere lasciato indietro e la lotta alla povertà infantile deve diventare una battaglia di civiltà per l'affermazione dei diritti fondamentali di ogni minore. 
"
Laura FERRARA,2019-10-23,IT,The Turkish military operation in northeast Syria and its consequences (debate),https://www.europarl.europa.eu/doceo/document/CRE-9-2019-10-23-INT-3-064-0000_IT.html,"  Laura Ferrara (NI).   – Signora Presidente, onorevoli colleghi, il governo di Erdogan ha superato ogni limite di umana decenza. In Medio Oriente si sta consumando un inaccettabile massacro, un'insensata opera di destabilizzazione, una tragica crisi umanitaria. 
Il prezzo più alto è pagato dal popolo curdo, al quale la comunità internazionale dovrebbe essere grata per il contributo nella lotta all'Isis, lotta oramai compromessa. Si parla di centinaia di migliaia di sfollati e di centinaia di terroristi scappati dalle prigioni curde. Abbiamo violazioni del diritto internazionale e bombardamenti di civili, che sono stati compiuti da un paese che pretende di aderire all'Unione europea e che riceve finanziamenti europei e che è il nostro partner commerciale e politico. 
Bene, allora, condannare non basta, bisogna agire, agire con misure efficaci. Il governo italiano, da subito, ha annunciato lo stop delle vendite di armi alla Turchia ed è importante che tutti gli altri paesi dell'Unione europea facciano lo stesso. Si blocchi ogni finanziamento e si abolisca il processo di adesione all'Unione europea di chi dimostra di essere la negazione di una prospettiva di pace e dei valori su cui si fonda l'Unione europea. 
"
Laura FERRARA,2019-10-23,IT,Climate and ecological emergency (topical debate),https://www.europarl.europa.eu/doceo/document/CRE-9-2019-10-23-INT-3-331-2500_IT.html,"  Laura Ferrara (NI),  per iscritto. – Le manifestazioni legate alle questioni climatiche ed ambientali, avvenute in diversi paesi del mondo, dimostrano la crescente importanza di questo tema per le persone ed i giovani in particolare. La tutela dell'ambiente, inteso in ogni sua forma, come bene comune universale, unico e fondamentale per la vita e la salute, come luogo primario in cui si sviluppa l'esistenza delle generazioni presenti e future, è un obiettivo da perseguire ad ogni livello per impedire che vengano compromessi gli equilibri tra ecosistemi, biodiversità, benessere umano e degli esseri viventi. Bisogna agire ora, spingendo i governi e la comunità internazionale a varare regole riconosciute da tutti come necessarie per cambiare i nostri stili di vita, affinché siano più responsabili ed ecosostenibili. Abbiamo bisogno di un'economia circolare, di incentivare le fonti rinnovabili, rigenerare le nostre città, puntare sulle bonifiche, adottare tutte quelle azioni dirette a ridurre emissioni inquinanti e sprechi energetici, compiendo una transizione completa verso le energie pulite. Costruire un'economia e una società che facciano dell'ambiente e dell'innovazione la chiave di volta su cui costruire nuove opportunità di benessere e occupazione, sarà la cosa migliore che potremo fare per il nostro pianeta, per noi stessi e per le generazioni che verranno.
"
Laura FERRARA,2019-10-22,IT,Taking forward the Horizontal anti-discrimination Directive (debate),https://www.europarl.europa.eu/doceo/document/CRE-9-2019-10-22-INT-2-310-0000_IT.html,"  Laura Ferrara (NI).   – Signor Presidente, onorevoli colleghi, il principio di non discriminazione è previsto dal diritto dell'Unione europea ed è espressamente citato in numerose disposizioni dei trattati. 
Nonostante ciò, attendiamo da più di dieci anni che venga approvata una direttiva orizzontale che proibisca forme di discriminazione, anche al di fuori dell'ambito lavorativo. Discriminazioni basate su religione o su convinzioni personali, sulle disabilità, sull'età o sull'orientamento sessuale e che riguardano l'accesso a beni e servizi pubblici, inclusi alloggi, istruzione e protezione sociale. Tale questione è dunque strettamente connessa non soltanto al godimento di diritti fondamentali che riguardano milioni di cittadini europei, ma anche al pieno sviluppo della persona umana.
Come si può pensare, allora, di combattere disuguaglianze e disparità di trattamento ancora diffuse negli Stati membri se, a livello europeo, non riusciamo a dotarci di norme minime atte a garantire una più efficace uniforme tutela contro gli atti discriminatori? Bene, sarebbe ora di avere una legislazione e delle politiche dirette a promuovere l'uguaglianza tanto formale quanto sostanziale, per avere un'Europa più coesa sia dal punto di vista economico che dal punto di vista sociale. 
"
Laura FERRARA,2019-09-18,IT,State of implementation of anti-money laundering legislation (debate),https://www.europarl.europa.eu/doceo/document/CRE-9-2019-09-18-INT-3-386-0000_IT.html,"  Laura Ferrara (NI).   – Signora Presidente, onorevoli colleghi, l'immissione di proventi di attività illecite nell'economia legale è un crimine dall'alta pericolosità sociale, assume caratteri transfrontalieri, crea effetti distorsivi nell'ambito del mercato interno e della concorrenza, finendo con il danneggiare le imprese rispettose delle regole. Inoltre consente ad individui e organizzazioni criminali, anche di tipo terroristico, di procurarsi fonti di finanziamento per alimentare ulteriormente le proprie attività.
Come delegazione del Movimento 5 Stelle abbiamo considerato il contrasto a questo fenomeno una priorità nel nostro programma nazionale ed europeo. Abbiamo dato un importante contributo in questa direzione con la direttiva sulla lotta al riciclaggio mediante il diritto penale, prevedendo ad esempio per i condannati di tale crimine il divieto di concludere contratti con la pubblica amministrazione, accedere a finanziamenti pubblici o candidarsi a cariche elettive.
Inoltre, nella relazione di iniziativa legislativa sulla lotta alla corruzione e alla criminalità organizzata, di cui sono stata relatrice, è stato compiuto un altro passo verso l'estensione a livello europeo di una efficace legislazione antimafia attraverso norme minime comuni, una più forte cooperazione giudiziaria e di polizia e un migliore scambio di informazioni.
I soggetti coinvolti nel riciclaggio di denaro sfruttano tutte le lacune legislative per garantirsi l'impunità ed è quindi indispensabile avere un quadro normativo europeo di contrasto che richiede non solo aggiornamenti continui, per tenere il passo dei nuovi sviluppi del fenomeno, ma anche il recepimento e un'attuazione rapida, coordinata ed uniforme tra gli Stati membri, tuttora carente.
"
Laura FERRARA,2019-07-17,IT,Humanitarian assistance in the Mediterranean (debate),https://www.europarl.europa.eu/doceo/document/CRE-9-2019-07-17-INT-3-099-0000_IT.html,"  Laura Ferrara (NI).   – Signor Presidente, onorevoli colleghi, i flussi migratori nel Mediterraneo sono diminuiti, ma di fatto si continua a partire e a morire. 
Nel fronteggiare il fenomeno migratorio, abbiamo atteso a lungo una forte e coesa risposta europea e internazionale. Una risposta che ancora non è arrivata. Sono prevalse purtroppo egoistiche politiche nazionali, che hanno lasciato soli alcuni degli Stati membri a gestire i flussi migratori, con una soluzione di emergenza, caso per caso e con un mercato di propaganda che divide persone e paesi e che crea mostri ed eroi. 
È recente la presentazione di un piano del ministro Moavero per una soluzione europea. Si tratta di salvare vite e di individuare i luoghi di sbarco, di stabilire ricollocamenti automatici e obbligatori per i migranti, di contrastare il business del traffico di esseri umani nel Mediterraneo, di prevedere vie legali per chi ha diritto alla protezione internazionale, di cooperare nelle aree di origine dei flussi interessati da conflitti, da miseria, da sfruttamento di risorse, di stipulare accordi di riammissione per i rimpatri. 
Ecco, sono questioni di cui non possono farsi carico solo i paesi di primo approdo come l'Italia, Malta, Spagna o Grecia, ma deve farsene carico l'intera Unione europea. La mancanza di una posizione comune tra tutti gli Stati membri sull'equa ripartizione delle responsabilità nelle politiche europee di asilo e di immigrazione, oltre a mortificare i principi contenuti nei trattati, fa perdere credibilità al progetto europeo ed è per questo che mi auguro che, con la ripartenza di questa legislatura, si riprenda il lavoro fatto da questo Parlamento per la riforma del sistema comune europeo di asilo. 
"
Laura FERRARA,2024-02-07,IT,Empowering farmers and rural communities - a dialogue towards sustainable and fairly rewarded EU agriculture (debate),https://www.europarl.europa.eu/doceo/document/CRE-9-2024-02-07-INT-3-102-8750_IT.html,"  Laura Ferrara (NI),  per iscritto. – Gli agricoltori stanno protestando in tutta Europa per diverse ragioni, tra cui una molto chiara. La produzione agricola europea ha dei costi per gli standard sociali e ambientali più elevati che garantiscono prodotti con un alto livello di sicurezza alimentare e di qualità. Il lavoro per avere cibo più sano, sicuro e sostenibile non viene valorizzato adeguatamente perchè c’è una enorme disparità tra costi di produzione e i guadagni che si ottengono. Tutto è aggravato da aumenti dei prezzi di energia, fertilizzanti, materie prime, da distorsioni del mercato causate da una concorrenza sleale di prodotti provenienti da paesi terzi e da speculazioni della grande distribuzione. Gli agricoltori e le loro aziende, soprattutto quelle più piccole, chiedono più attenzione dalle istituzioni europee, dai governi nazionali e dalle stesse organizzazioni di categoria perchè hanno problemi ad ottenere redditi dignitosi.e risposte ai problemi del loro comparto. Tutelare l'ambiente non significa andare contro gli agricoltori, perchè sono loro a subire maggiormente gli impatti del cambiamento climatico e a necessitare di adeguate risorse per essere sostenuti ed accompagnati nel percorso di transizione.
"
Laura FERRARA,2024-02-07,IT,The EU priorities for the 68th session of the UN Commission on the Status of Women (debate),https://www.europarl.europa.eu/doceo/document/CRE-9-2024-02-07-INT-3-351-0000_IT.html,"  Laura Ferrara (NI).   – Signor Presidente, onorevoli colleghi, sono necessarie risposte globali per affrontare sfide come la povertà femminile, un fenomeno che si manifesta in modo sproporzionato rispetto a quello maschile. Sono le donne a percepire stipendi e pensioni più bassi, ad assumersi più responsabilità nell'assistenza ai familiari, e a soffrire maggiormente la precarietà, la disoccupazione e l'insicurezza sociale.
Questa disparità di trattamento è radicata in disuguaglianze e discriminazioni sistemiche, strutturali e culturali, che si acuiscono in situazioni di vulnerabilità derivanti da violenze, da guerre, flussi migratori e crisi economiche. Allora, il rafforzamento della dimensione di genere e l'applicazione dei principi del bilancio di genere in tutte le politiche, anche nelle relazioni esterne dell'Unione europea, sono strumenti essenziali per affermare i diritti delle donne e favorire la loro emancipazione a livello europeo e mondiale.
Garantire pari opportunità nell'istruzione, nel mercato del lavoro, nel processo decisionale politico ed economico, nonché l'accesso alla salute e ai diritti sessuali, comprese cure abortive sicure e legali, sono obiettivi imprescindibili per una società più libera, inclusiva e con pari diritti. 
"
Laura FERRARA,2024-01-16,IT,Keeping commitments and delivering military assistance to Ukraine (debate),https://www.europarl.europa.eu/doceo/document/CRE-9-2024-01-16-INT-2-094-0000_IT.html,"  Laura Ferrara (NI).   – Signor Presidente, onorevoli colleghi, davvero Commissione e Consiglio ritengono che, continuando a inviare sempre più armi in Ucraina, la Russia prima o poi si fermerà? I due anni dall'invasione russa dimostrano il contrario: l'Ucraina è oggi stretta in una morsa di dipendenza da aiuti esterni per sostenere le sue spese e armare il suo esercito.
L'invio delle armi in Ucraina per sostenerla, legittimamente, nella sua legittima difesa ha ora condotto però questo paese nel vicolo cieco di una guerra di logoramento, che provoca morte, distruzione e sfollamenti. Usare allora più armi non agevola, purtroppo, i processi di pace ma fa solo accumulare ingenti extraprofitti all'industria bellica.
È allora giunto il momento di cambiare strategia. Dobbiamo sostenere il popolo ucraino con un progetto di pace; dobbiamo intensificare gli sforzi diplomatici per una de-escalation militare; dobbiamo avviare un percorso di soluzione negoziale del conflitto.
La pace in Ucraina non è un regalo a Putin, ma un diritto fondamentale per gli ucraini.
"
Laura FERRARA,2024-01-16,IT,"Humanitarian situation in Gaza, the need to reach a ceasefire and the risks of regional escalation (debate)",https://www.europarl.europa.eu/doceo/document/CRE-9-2024-01-16-INT-2-301-5000_IT.html,"  Laura Ferrara (NI),  per iscritto. – La drammatica situazione umanitaria nella Striscia di Gaza ha bisogno di azioni urgenti. Dal brutale attacco terroristico di Hamas, la risposta dell'esercito israeliano ha trasformato in un inferno le condizioni della popolazione civile, per oltre il 70% composta da donne e bambini. I dati dell'OCHA fotografano un territorio in ginocchio: 23.000 morti, tra cui 10.000 bambini, 60.000 feriti e quasi due milioni di sfollati. L’OMS conta oltre 600 operatori sanitari e pazienti uccisi negli ospedali, due terzi dei quali sono stati distrutti come il 30% delle infrastrutture civili. La morte di oltre 140 membri del personale delle Nazioni Unite ha stabilito un primato mai visto prima. Inoltre in Cisgiordania almeno 330 palestinesi sono stati uccisi da attacchi delle forze e dei coloni israeliani mentre aumenta il rischio di un’escalation regionale nel Medio Oriente. Occorre un impegno senza riserve per garantire assistenza umanitaria e un appello deciso a porre fine a questa spirale di violenza. L'Unione Europea deve agire con una sola voce per promuovere un cessate il fuoco permanente e avviare una soluzione politica fondata sulla coesistenza di due Stati sovrani e democratici. Percorrendo strade diverse sarà difficile immaginare un futuro di sicurezza e di pace per Israele e Palestina.
"
Laura FERRARA,2023-12-13,IT,Preparation of the European Council meeting of 14-15 December 2023 (debate),https://www.europarl.europa.eu/doceo/document/CRE-9-2023-12-13-INT-3-021-0000_IT.html,"  Laura Ferrara (NI).   – Signora Presidente, onorevoli colleghi, il prossimo Consiglio europeo sarà decisivo per disegnare l'Europa del futuro e mai come adesso le posizioni sono così diverse e distanti.
Abbiamo ricatti e veti di Orbán contro l'unità europea; il ritorno dell'austerity contro un patto di sviluppo e di solidarietà; i tagli lineari al bilancio contro gli investimenti che servono alle imprese per la transizione verde; nuovi invii di armi per le guerre contro la pace in Ucraina e in Medio Oriente.
Ecco, il Movimento 5Stelle sa chiaramente da che parte stare. I tagli di deficit e debito obbligatori ipotecherebbero il futuro delle prossime generazioni, condannandole a un'ondata di tagli e a un declino irreversibile.
Noi non staremo a guardare e racconteremo la verità ai cittadini se il prossimo Consiglio europeo dovesse trasformarsi in un palcoscenico di bugie e di propaganda, come purtroppo è accaduto in passato e così come ha fatto in passato la presidente del Consiglio italiano Giorgia Meloni.
L'Europa non è nata per schierarsi contro, ma per i cittadini.
"
