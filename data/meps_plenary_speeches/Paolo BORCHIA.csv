MP,Date,Language,Title,Url,Content
Paolo BORCHIA,2023-11-08,IT,State of the Energy Union (debate),https://www.europarl.europa.eu/doceo/document/CRE-9-2023-11-08-INT-1-192-0000_IT.html,"  Paolo Borchia (ID).   – Signor Presidente, signora Commissaria, è giustissimo decarbonizzare, il percorso è quello giusto, dobbiamo provare a produrre, a coltivare, ad alimentarci inquinando di meno.
In questo ragionamento credo però che ci sia un grande assente, l'assente della diplomazia energetica, perché l'Europa non deve diventare la zona a traffico limitato del mondo. Le zone a traffico limitato sono quelle zone delle nostre città dove si va a passeggio e si va a fare shopping, ma nessuno ci lavora. Credo che il rischio tangibile sia questo, cercare di evitare i problemi di competitività che ogni giorno le nostre aziende stanno soffrendo.
Poi c'è il grande tema delle dipendenze. Tanti colleghi hanno legittimamente ragionato sui successi dell'affrancarsi dalle importazioni di gas dalla Russia, però nessuno si accorge che ci stiamo infilando nel vicolo cieco della dipendenza da materie prime, filiere e tecnologie cinesi.
Abbiamo fronteggiato diversi eccessi legislativi: la direttiva sulla prestazione energetica nell'edilizia, che in Italia i cittadini hanno imparato a conoscere come direttiva ""case green"", con una tabella di marcia assolutamente irrealizzabile. Senza dimenticare il tema dell'obbligo di introduzione dell'auto elettrica e nessuno ci ha spiegato come faremo a generare tutta l'elettricità che servirà per garantire la mobilità elettrica.
Quindi non c'è solo l'elettrificazione, ci sono ragionamenti da aprire, ad esempio, sul tema del nucleare. Basta con la favoletta della dipendenza dai gas fossili, visto che il gas sarà una tecnologia di backup necessaria per i prossimi anni e, soprattutto, credo che la priorità sia evitare che l'Europa diventi la ZTL del mondo.
"
Paolo BORCHIA,2023-10-17,IT,Effectiveness of the EU sanctions on Russia (debate),https://www.europarl.europa.eu/doceo/document/CRE-9-2023-10-17-INT-2-024-0000_IT.html,"  Paolo Borchia (ID).   – Signor Presidente, onorevoli colleghi, questo è un dibattito che si contestualizza in un conflitto, ci sono persone che stanno soffrendo, per cui non serve né fare polemica né sbandierare risultati che non si sono raggiunti.
L'errore principale è stato quello di non aver tratto insegnamento da quanto successo con gli aggiramenti delle sanzioni del 2014, perché la Russia quest'anno riuscirà ad avere maggiori entrate grazie alle esportazioni di petrolio, nonostante i tetti massimi imposti dall'Unione europea e dal G7. In tanti stanno aiutando la Russia: il commercio con l'India è triplicato, quello con la Cina è aumentato di un terzo e le esportazioni dalla Turchia sono addirittura aumentate del 90 %. Quindi, questo è uno schema già visto, con operatori di paesi terzi che acquistano merci in Europa e poi le rivendono in Russia.
Le sanzioni hanno avuto un impatto forte nella primavera del 2022 – questo è innegabile – poi il rublo si è ripreso e i tassi di interesse sono scesi. Questi sono dati che devono far riflettere sulla obiettivamente limitata capacità dell'Unione europea di influire sulle grandi questioni internazionali e sulle sanzioni sarebbe magari il caso di fare meno filosofia e iniziare a pensare al prezzo che le aziende europee stanno pagando.
"
Paolo BORCHIA,2023-07-12,IT,State of the SME Union (debate),https://www.europarl.europa.eu/doceo/document/CRE-9-2023-07-12-INT-3-234-0000_IT.html,"  Paolo Borchia,  a nome del gruppo ID. – Signora Presidente, signor Commissario, onorevoli colleghi, la giornata odierna, purtroppo, ci fa capire la distanza abissale tra le parole e il mondo del lavoro, tra la rigidità di pensiero del palazzo e le risposte che un'impresa deve trovare nella quotidianità.
L'ultima tempesta che stiamo cercando di affrontare è quella legata ai tassi di interesse. Tutti noi conosciamo bene quelle che sono le ragioni storiche e ideologiche che portano la Banca centrale europea ad innalzare i tassi, cercando chiaramente di contrastare l'inflazione, ma i recenti aumenti sono sanguinosi per il mondo dell'impresa, con aumenti spropositati dei costi di mutui e finanziamenti. Alla fine del mese gli imprenditori non ce la fanno più.
Dopo aver esposto in ogni modo le fondate preoccupazioni sulle tempistiche della transizione ecologica, vediamo la Commissione europea continuare a tirare dritto, incurante del fatto che Timmermans non può rappresentare chi fa impresa, incurante che ambizioni e obiettivi diventano sempre più astratti, mentre ciò che c'è di concreto sono i continui ostacoli che vengono posti agli imprenditori.
Le nostre preoccupazioni per la svolta verde non sono frutto di pregiudizio, Commissario, ma sintetizzano quanto pensano e dicono imprenditori, professori universitari, analisti, tecnici. Vede, Commissario, i ragionamenti che sto condividendo con quest'Aula fino a dieci anni fa sarebbero stati derubricati a suggestioni di ambienti eurocritici; purtroppo ora è diverso. Uscite dal palazzo, uscite dalla bolla europea, parlate con gli imprenditori e con i lavoratori.
Questo Parlamento deve decidere da che parte stare: deve decidere se assecondare le tabelle di marcia irrealizzabili dei burocrati, irrealizzabili e cervellotiche, oppure se tendere una mano agli imprenditori, agli investimenti, alla loro capacità di avere visione e soprattutto ai loro sogni.
"
Paolo BORCHIA,2023-06-15,IT,The water crisis in Europe (debate),https://www.europarl.europa.eu/doceo/document/CRE-9-2023-06-15-INT-4-049-0000_IT.html,"  Paolo Borchia (ID).   – Signora Presidente, onorevoli colleghi, la crisi idrica ha evidenziato diversi problemi in Europa: dalla distribuzione disuguale delle risorse alla sicurezza idrica per le attività umane, l'agricoltura e l'allevamento del bestiame.
Adesso, senza perdersi in soluzioni poco praticabili e avventurose, le priorità immediate sono legate agli investimenti in infrastrutture idriche moderne e a prova di eccessiva dispersione. Parliamo di costruire invasi, bacini artificiali di captazione, parliamo di ammodernamento di condotte e canali per eliminare le perdite. Sono soluzioni concrete. Si investe per risparmiare risorsa e per aggiungere sicurezza. 
Inoltre, e questo è un ragionamento più di prospettiva, è necessario promuovere un uso consapevole e sostenibile dell'acqua. Va aperta inoltre una seria riflessione anche sul tema dei vincoli con cui gli operatori pubblici devono fare i conti. Troppa burocrazia rallenta gli investimenti. Misure locali con un costo elevato per unità di emissione abbattuta sono irrilevanti, costituiscono uno spreco di risorse. Sarebbe preferibile impiegarle dove la riduzione delle emissioni è molto meno costosa.
Si sta combattendo, colleghi, una guerra santa al cambiamento climatico, con gli alfieri del pensiero unico che sono pronti a mimetizzare l'ideologia con la scienza. C'è chi finanzia la paura, c'è chi finanzia chi imbratta le opere d'arte e blocca il traffico. Ecco, magari dite a questi signori di finanziare anche qualche opera utile per fronteggiare l'emergenza idrica. 
"
Paolo BORCHIA,2023-06-14,IT,Make Europe the place to invest (debate),https://www.europarl.europa.eu/doceo/document/CRE-9-2023-06-14-INT-3-233-0000_IT.html,"  Paolo Borchia (ID).   – Signora Presidente, onorevoli colleghi, arrivo subito al punto. Con queste condizioni l'Europa non è il contesto dove investire. Problema numero uno: i tassi di interesse. Mutui e finanziamenti per le famiglie e per le imprese stanno diventando sempre più cari con la Banca centrale europea pronta ad alzare di altri 25 punti base i tassi di interesse, mentre gli Stati Uniti li stanno bloccando, mentre la Cina addirittura li sta tagliando. 
Secondo problema: la transizione ecologica. Siamo quelli che inquinano di meno, ma con un certo gusto per il masochismo ci dotiamo della normativa più restrittiva a livello globale. Con queste condizioni chi credete venga ad investire in Europa? Volete arrivare alla rivoluzione industriale verde più importante della storia, ma pretendete di farlo con politiche monetarie restrittive, improntando all'austerità il futuro del Patto di stabilità. 
Rientro dal debito e taglio della spesa pubblica: ricette già utilizzate in passato, ricette che non hanno funzionato. E qui emerge un limite, non so dire se culturale o ideologico. Tante, troppe capitali stanno privilegiando il pareggio di bilancio rispetto ai miglioramenti strutturali dell'economia. Manca attenzione per l'industria manifatturiera perché, anziché incentivarla, l'Unione si sta inventando nuovi ostacoli per la competitività con le sue politiche sul clima e sull'energia eccessivamente zelanti e cervellotiche. 
Attenzione perché l'allentamento delle regole sugli aiuti di Stato, se da un lato può essere utile, dall'altro lato può diventare un boomerang, visto che i paesi con maggior spazio fiscale andranno ad investire e ad aiutare le proprie imprese, mentre le imprese degli altri paesi, quelli con meno spazio fiscale, resteranno a guardare un divario che andrà sempre più allargandosi. 
Infine, colleghi, nessuno ne parla, ma io farei una riflessione anche sui problemi sul collocamento dei titoli per il finanziamento dei programmi dell'Unione, ad iniziare da Next Generation. Infatti, pur avendo un rating con la tripla AAA, la Commissione paga tassi più alti di Germania e Francia e sulle scadenze a breve addirittura l'Unione paga di più rispetto alla Spagna. Quindi gli investitori percepiscono un rischio più alto e chiedono un rendimento più alto. 
Concludo, Presidente, perché questi sono numeri che smontano una certa propaganda portata avanti a Bruxelles come emittente di successo. E non è certo un bello spettacolo. 
"
Paolo BORCHIA,2023-04-20,IT,IPCC report on Climate Change: a call for urgent additional action (debate),https://www.europarl.europa.eu/doceo/document/CRE-9-2023-04-20-INT-4-030-0000_IT.html,"  Paolo Borchia (ID).   – Signor Presidente, confesso candidamente il mio stupore di fronte alla scelta del titolo: ""un appello per ulteriori misure urgenti"".
Questo è un rapporto, quello che stiamo discutendo, che chiede cambiamenti radicali nel settore alimentare, in quello dell'energia, dei trasporti, addirittura per quanto riguarda l'alimentazione, pur di raggiungere l'obiettivo della riduzione delle emissioni. Però, sorge una domanda: cos'altro vi aspettate che facciamo?
Mentre i nostri competitor mondiali vanno in tutt'altra direzione, qui si fomenta l'illusione che stringere la cinghia fino a strozzarsi sarà sufficiente per risolvere quello che invece è un problema mondiale e che richiede quindi una soluzione a livello globale.
Avete vietato la vendita delle macchine a benzina, abbiamo chiesto agli Stati membri di ricostruire tutto il patrimonio edilizio, avete chiesto agli europei di non mangiare carne, sempre nel nome della lotta al taglio delle emissioni. E tutto questo senza nessuna considerazione per le ripercussioni sociali ed economiche che derivano da questo stigma dell'Europa come unico imputato per il surriscaldamento globale.
Oltre il 92 % delle emissioni arriva dall'esterno dell'Europa. Questo è un dato di fatto e quindi questo significa che il problema non si risolve senza l'impegno di altri paesi e, se in quest'Aula non lo capiamo, non andiamo da nessuna parte.
"
Paolo BORCHIA,2023-04-18,IT,Energy storage (debate),https://www.europarl.europa.eu/doceo/document/CRE-9-2023-04-18-INT-2-132-0000_IT.html,"  Paolo Borchia,  a nome del gruppo ID. – Signor Presidente, colleghi, signora Commissaria, nei mesi appena trascorsi, temperature più alte della media ci hanno permesso di diminuire i consumi di gas – notizia positiva – determinando una riduzione dei prezzi e garantendoci quindi un livello accettabile di sicurezza energetica, grazie ad elevati livelli di gas negli stoccaggi. 
Però non dobbiamo considerare la sfida come vicina a una sua felice conclusione. Infatti, dobbiamo evitare di illuderci che sia sufficiente mantenere pieni i depositi per scongiurare il pericolo di rimanere a secco per il prossimo inverno, visto che in questo caso sarebbe il fallimento della programmazione.
Lo stoccaggio dell'energia, per quanto importante, non può sostituire le importazioni che mancano all'appello. Si è parlato giustamente di rafforzare gli accordi di cooperazione con fornitori quali l'Algeria, l'Azerbaigian, oppure di recuperare progetti importanti come DISMED, mentre sono aumentate in maniera molto considerevole le importazioni di gas naturale liquefatto, che sicuramente hanno contribuito a scongiurare una crisi nell'inverno che si è appena concluso. 
Una riflessione: l'aumento delle importazioni di GNL nel 2022 è stato reso possibile da una congiuntura particolare, con una diminuzione di domanda dalla Cina, dai mercati del Sud-est asiatico, anche se l'Agenzia internazionale per l'energia ha avvertito che un ritorno degli acquisti a livelli importanti da parte della Cina come quelli del 2021 potrebbe far sì che l'Europa si trovi di fronte ad una carenza di carburante, con un divario tra domanda e offerta di 27 miliardi di metri cubi. Non è poco. 
Quindi è giusto proseguire l'impegno verso la decarbonizzazione. Però gli europei, la nostra gente, chiedono rassicurazioni, visto che non possiamo pregare che un inverno mite sopperisca alla mancanza di programmazione.
"
Paolo BORCHIA,2023-04-18,IT,Adoption of the Cyber package proposals (debate),https://www.europarl.europa.eu/doceo/document/CRE-9-2023-04-18-INT-2-200-0000_IT.html,"  Paolo Borchia (ID).   – Signora Presidente, signori Commissari, il miglioramento della cibersicurezza dei prodotti digitali è un passo in avanti per proteggere gli utenti e le aziende dalle conseguenze di attacchi informatici che sono diventati sempre più frequenti e mirati. 
La sicurezza non dovrebbe essere vista come un costo, ma come un investimento, visto che ogni violazione di dati ha un impatto economico che potrebbe essere evitato attraverso l'adozione di tecnologie avanzate.
Vorrei però porre l'attenzione su un punto critico riguardante il nuovo regolamento. Infatti, si corre il rischio di bloccare lo sviluppo dell'open source in Europa. Stando infatti all'articolo 16 del Cyber Resilience Act, i programmatori potrebbero essere considerati responsabili delle violazioni alla sicurezza dei loro software anche se non ricevono nessun ritorno economico, e questo potrebbe danneggiare la spinta innovativa del software aperto che, ricordiamo, svolge un ruolo di spicco nell'economia digitale europea. Parliamo di circa cento miliardi di impatto, quindi è essenziale che qualsiasi legislazione tenga conto delle prospettive uniche del software open source e che le normative future debbano tenere in considerazione anche le difficoltà delle piccole e medie imprese a trovare soluzioni efficaci per tutelarle.
A questo si aggiunge un problema, un approccio punitivo che è previsto per le piccole e medie imprese. Non ci siamo, visto che parliamo di realtà che spesso non hanno le risorse per adeguarsi in tempi così brevi. Ne è un esempio l'Italia, dove tre aziende su quattro, parliamo sempre di piccole e medie imprese, non hanno un piano di disaster recovery, e ciò potrebbe causare un danno alle aziende, che oltre ad essere poco difese, rischiano anche la beffa delle sanzioni.
Concludo, colleghi, chiedendo attenzione al mondo delle piccole e medie imprese, visto che siamo qui per aiutarle e non per inventarci nuovi ostacoli.
"
Paolo BORCHIA,2023-03-15,IT,"More Europe, more jobs: we are building the competitive economy of tomorrow for the benefit of all (topical debate)",https://www.europarl.europa.eu/doceo/document/CRE-9-2023-03-15-INT-3-130-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, io ho chiesto di intervenire su questo punto in quanto molto incuriosito dal titolo: ""Più Europa, più lavoro: costruiamo l'economia competitiva di domani"". Titolo accattivante, poi uno torna in commissione, comincia a lavorare sui dossier e iniziano i problemi legati alla competitività. 
È dall'inizio della legislatura che ci sentiamo dire che il Green Deal non avrebbe lasciato indietro nessuno. Però i numeri ci dicono il contrario: solo poche settimane fa, Ford ha annunciato il taglio di 3 800 posti di lavoro in nome della transizione all'elettrico. Così non va bene. Si continua ad insistere con un ecologismo militante che mette l'essere umano in secondo piano e non tiene conto che l'Europa va in una direzione e il resto del pianeta invece va in un'altra. 
È difficile, colleghi, essere competitivi quando le politiche dell'Unione sono così zelanti, pensiamo ad esempio al clima, all'energia. Facciamo una riflessione, ad esempio, sul tema del regolamento imballaggi, che segue sempre lo stesso metodo: proposte fatte senza valutazione di impatto, senza ascoltare le imprese – imprese che definiscono queste proposte sbagliate e pericolose. Per cui, colleghi, il concetto di competitività piace a tutti ma i nostri imprenditori ci chiedono di concretizzarlo e non di parlarne basta.
"
Paolo BORCHIA,2023-02-14,IT,CO2 emission standards for cars and vans (debate),https://www.europarl.europa.eu/doceo/document/CRE-9-2023-02-14-INT-2-073-0000_IT.html,"  Paolo Borchia (ID).   – Signor Presidente, onorevoli colleghi, signor Commissario, vorrete scusarmi, ma sono d'accordo su poco rispetto a quello che ho sentito oggi. 
Proviamo a pensare al futuro e immaginiamo due scenari: nel primo, l'auto elettrica sarà un bene di lusso, costoso, a portata di pochi; nell'altro, continuerà a essere un bene di massa, ma le case automobilistiche cinesi avranno soppiantato i poveri produttori europei. È fantascienza? No, non è fantascienza se ci rendiamo conto, se guardiamo i numeri e guardiamo che BYD, colosso cinese dell'auto elettrica, nel 2022 ha raddoppiato la propria quota di mercato.
Intanto, per cercare di mantenere la competitività, l'industria europea si sta guardando attorno, perché qui siamo a rischio delocalizzazioni che significano disoccupazione. Siamo tra quelli che inquinano di meno, ma sembra che tante volte, troppe, in quest'Aula si faccia il possibile per creare sempre più difficoltà agli europei. Lavoriamo, Commissario, per inquinare meno, è giusto farlo, ma non in questo modo.
"
Paolo BORCHIA,2023-01-17,IT,"New developments in allegations of corruption and foreign interference, including those related to Morocco, and the need to increase transparency, integrity and accountability in the European institutions (debate)",https://www.europarl.europa.eu/doceo/document/CRE-9-2023-01-17-INT-2-262-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, esistono persone oneste più che partiti onesti. 
Il Qatargate sta scrivendo una delle pagine più imbarazzanti della storia di questo Parlamento. Io non posso nascondere di essere sbigottito dall'atteggiamento del gruppo dei socialisti. Un esempio per tutti è la candidatura, la pretesa candidatura alla vicepresidenza lasciata vacante da Eva Kaili da parte del collega Glucksmann. 
Parliamo del presidente della commissione sulle ingerenze straniere, vale a dire l'organo che avrebbe dovuto vigilare sul Qatargate. Obiettivo fallito, ma il socialista Glucksmann avrebbe voluto essere premiato facendo il vicepresidente. E se è stato uno scherzo, penso che sia stato uno scherzo di pessimo gusto. 
Ciò che che ci resta dalla commissione INGE 1 è una relazione finale faziosa e già superata. È diventata carta straccia perché solo ieri la Procura di Milano ha chiesto l'archiviazione sul caso dei presunti fondi in arrivo dalla Russia a beneficio del mio partito. E sarebbe il minimo che quanti in quest'Aula hanno inscenato una squallida caccia alle streghe adesso chiedessero scusa, sebbene inutilmente impegnati nella campagna elettorale delle regionali in Lombardia. 
Questo Parlamento, signori, ha un'ultima occasione per dimostrare un briciolo di credibilità. Domani si vota per la surroga della collega Kaili e sarebbe un segnale da parte della maggioranza di questo Parlamento includere la collega Tardino, esponente di Identità e Democrazia, tra i venti che siedono nel Bureau di questo Parlamento. Dimostrate di non aver paura di chi può vigilare seriamente. Dimostrate rispetto per quel 10 % di cittadini europei che non avete voluto fossero rappresentati. Questo è l'ultimo treno che passa. 
"
Paolo BORCHIA,2022-12-14,IT,Preparation of the European Council meeting of 15 December 2022 (debate),https://www.europarl.europa.eu/doceo/document/CRE-9-2022-12-14-INT-3-031-0000_IT.html,"  Paolo Borchia (ID).   – Signor Presidente, signori Commissari, signor Ministro, onorevoli colleghi, anche il 2022 giunge alla sua conclusione ma purtroppo rimangono aperti tanti degli interrogativi che denunciavamo prima dell'estate.
Restano in primo luogo irrisolte tante incertezze sui prezzi dell'energia ed è solo di ieri l'ultima fumata nera da parte del Consiglio straordinario dell'energia svoltosi a Bruxelles.
Io avrei voluto dire alla Presidente von der Leyen, prima che abbandonasse l'Aula a dibattito in corso, che accelerare sulla transizione energetica significa non avere capito che il problema è la tabella di marcia del Green Deal, totalmente irrealistica.
La Presidente ha poi parlato di preservare il mercato interno, che va benissimo, ma è evidente che se intervengono soltanto i governi che hanno spazio fiscale, così facendo si spacca l'Europa.
Troppa filosofia, troppa ideologia e poca attenzione per competitività e per difesa dei posti di lavoro. Così non si va lontano.
"
Paolo BORCHIA,2022-12-13,IT,"Renewable Energy, Energy Performance of Buildings and Energy Efficiency Directives: amendments (REPowerEU) (continuation of debate)",https://www.europarl.europa.eu/doceo/document/CRE-9-2022-12-13-INT-2-023-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, ringrazio il relatore per la concretezza. L'ideologia e la burocrazia credo siano i primi elementi che debbano essere contrastati per raggiungere una transizione energetica a misura dei territori. 
Sul tema dell'idrogeno verde, le tecnologie stanno migliorando, i prezzi che, ricordo sono costituiti per il 70 % dall'elettricità e per il 30 % dagli elettrolizzatori, stanno scendendo, però la domanda arranca e il mercato effettivamente va ancora creato.
La ricerca di un'autonomia energetica per l'Unione va nella giusta direzione, però non sempre questo Parlamento riesce a legiferare con una tabella di marcia che sia coerente con le possibilità e con le capacità di generazione degli Stati membri. La sostenibilità non deve essere soltanto ambientale, ma deve essere estesa anche al lato sociale e al lato economico, perché se le aziende chiudono o delocalizzano e se i posti di lavoro vanno persi, allora avremo fallito l'obiettivo.
"
Paolo BORCHIA,2022-11-21,IT,Situation of human rights in the context of the FIFA world cup in Qatar (debate),https://www.europarl.europa.eu/doceo/document/CRE-9-2022-11-21-INT-1-131-0000_IT.html,"  Paolo Borchia (ID).   – Signora Presidente, signora Commissaria, onorevoli colleghi, io sono deluso, ma non sorpreso da un dibattito a tratti degno della banalità di un Infantino qualunque.
Ci sono dei grandi assenti in questa discussione, e sono gli uomini e soprattutto le donne di religione cristiana che in Qatar sono costretti a nascondere la propria fede, in un paese dove la conversione dall'islam al cristianesimo neppure è riconosciuta dal governo. Ma oggi si sta discutendo, doverosamente, di molti, troppi casi di morti bianche nei cantieri del mondiale, si sta discutendo di violazioni dei diritti della comunità LGBT, ma abbiamo visto che manca un pezzo. Tutti, dico, tutti hanno diritto al rispetto, ma chi sta seguendo questa plenaria da casa stasera si è fatto un'idea diversa, si è fatto un'idea di un'Europa che pensa ad alcuni diritti e in maniera codarda si volta dalla parte opposta e non pensa ad altri diritti.
Colleghi, giusto per mantenere un lessico calcistico: avete perso l'ennesima occasione per dimostrare che per quest'Aula non esistono discriminazioni di serie B.
"
Paolo BORCHIA,2022-11-10,IT,A high common level of cybersecurity across the Union (debate),https://www.europarl.europa.eu/doceo/document/CRE-9-2022-11-10-INT-2-053-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, signora Commissaria, innanzitutto faccio i complimenti al relatore per il buon lavoro svolto.
La trasformazione digitale della società e dell'economia ha ampliato e differenziato la gamma delle minacce, creando nuove sfide che richiedono risposte rapide e innovative. Il numero di attacchi informatici continua ad aumentare, con incursioni sempre più sofisticate sia dall'esterno che dall'interno dell'Unione. 
Il gruppo ha lavorato al rafforzamento delle garanzie e degli incentivi per le piccole e medie imprese, elemento che poi è stato incluso nell'accordo.
La direzione più adeguata è quella che va verso la riduzione degli oneri amministrativi e burocratici e verso il miglioramento delle segnalazioni degli incidenti legati alla sicurezza informatica, garantendo soprattutto un sostegno adeguato a tutte le micro e piccole imprese che rientrano nell'ambito di applicazione della direttiva.
Resta il problema del deficit di competenze, sulle quali serve intervenire e naturalmente in tempi rapidi.
"
Paolo BORCHIA,2022-10-18,IT,Keep the bills down: social and economic consequences of the war in Ukraine and the introduction of a windfall tax (debate),https://www.europarl.europa.eu/doceo/document/CRE-9-2022-10-18-INT-2-031-0000_IT.html,"  Paolo Borchia (ID).   – Signor Presidente, signor Commissario, onorevoli colleghi, Luigi Einaudi, secondo Presidente della storia della Repubblica italiana, definì l'inflazione un'odiosa tassa sui poveri. Sono parole profetiche alla luce di quanto stia pesando l'aumento dei prezzi dell'energia sulle categorie a basso reddito e ritengo che, in un mondo normale, si inizierebbe a riflettere su quanto le politiche dell'Unione su clima ed energia siano state deleterie perché – siamo onesti – il Green Deal sta diventando una questione per ricchi. L'obiettivo è condivisibile, il percorso e gli strumenti non più.
È stata scatenata per anni una guerra al gas che ha ridotto gli investimenti e ha portato il nostro continente a essere sempre più dipendente dalla Russia. Non possiamo più aspettare, adesso serve un bagno di umiltà e di realismo e serve decidere se l'Unione vuole agire come un circolo ristretto per ricchi o viziati o se, al contrario, si abbandonerà l'overdose di ideologia e si inizierà a lavorare per la gente comune.
"
Paolo BORCHIA,2022-10-06,IT,An EU approach for Space Traffic management - an EU contribution addressing a global challenge (debate),https://www.europarl.europa.eu/doceo/document/CRE-9-2022-10-06-INT-4-013-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, Commissario, il tema delle regole sulla gestione del traffico spaziale diventa fondamentale in un momento delicato per lo spazio che vede, oltre alla Stazione spaziale internazionale, anche la presenza della Stazione spaziale cinese e nei prossimi anni la diffusione delle stazioni spaziali commerciali. Già dal 2023 verrà inviato in orbita il primo modulo della futura stazione privata di Axiom Space. 
Entrando nei dettagli, il tema detriti ricopre una grandissima importanza per la sicurezza dei mezzi, ma soprattutto per la sicurezza degli equipaggi, visto che mediamente la Stazione spaziale internazionale effettua almeno quattro cambi rapidi di orbita per evitare sciami di detriti spaziali ogni anno. Questi sono numeri che devono far riflettere chi sarà chiamato a legiferare.
Contestualmente la mappatura dei detriti sta diventando sempre più complicata, sempre più complessa, visto che finora la comunità internazionale si è dotata di buone pratiche, prevedendo motori per il rientro nell'atmosfera e riducendo al minimo quelle parti che poi potrebbero diventare detriti.
Purtroppo però negli ultimi anni alcuni paesi, vedasi gli ultimi lanci della Stazione spaziale cinese, non hanno rispettato queste buone prassi, spesso non monitorando nemmeno il rientro dei propri vettori in atmosfera. Quindi abbiamo bisogno di accordi internazionali che siano chiari e vincolanti in merito alla riduzione dei detriti, ma soprattutto di progetti per raccogliere e bruciare nell'atmosfera i detriti di maggiori dimensioni.
Quindi, in conclusione, è essenziale che Commissione europea e questo Parlamento trovino la sinergia più adatta per fare sintesi sulle regole europee, anche in ottica della colonizzazione della Luna, che con la missione Artemis prevederà l'utilizzo di una stazione orbitante lunare come base di supporto per gli allunaggi e le future missioni su Marte. 
"
Paolo BORCHIA,2022-10-06,IT,The urgent need for an EU strategy on fertilisers to ensure food security in Europe (debate),https://www.europarl.europa.eu/doceo/document/CRE-9-2022-10-06-INT-4-046-0000_IT.html,"  Paolo Borchia (ID).   – Signor Presidente, onorevoli colleghi, siccità, esplosione dei costi. Il 2022 nel settore agricolo vede un netto peggioramento rispetto a quanto successo l'anno scorso. Pensate che in Italia il 34 % delle aziende agricole si trova costretta a lavorare in una condizione di reddito negativo, mentre oltre il 13 % rischia addirittura di chiudere. 
Le misure proposte dalla Commissione lo scorso luglio sulla riduzione delle tariffe per l'importazione delle materie prime necessarie a produrre fertilizzanti sono sicuramente positive, ma se da un lato si tolgono le tariffe per abbassare gli altissimi costi di produzione, dall'altro lato con una strategia più forte, stiamo creando le basi per aggravare ulteriormente la dipendenza dalle importazioni. Ci si illude infatti di poter superare la crisi del settore agricolo con azioni restrittive come questa, ma il rischio è quello di aumentare la dipendenza dalle importazioni che si è riconosciuto essere la causa prima dell'esplosione dei costi. 
Quindi io non vorrei che ripetessimo lo stesso errore, lo stesso passo falso che stiamo già facendo in materia di energia, affidandoci ai piani di razionamento e al pacchetto Fit for 55. Quindi io, signor Commissario, le chiedo, le propongo, pensiamo seriamente a una nuova valutazione che finalmente tenga conto del mutato contesto internazionale e che sia pronta per la tabella di marcia del Farm to Fork. 
"
Paolo BORCHIA,2022-10-04,IT,Commission proposal for measures under the Rule of Law Conditionality Regulation in the case of Hungary (debate),https://www.europarl.europa.eu/doceo/document/CRE-9-2022-10-04-INT-2-267-0000_IT.html,"  Paolo Borchia (ID).   – Signora Presidente, onorevoli colleghi, torniamo ad occupare i lavori della plenaria con l'ennesima discutibile strumentalizzazione dell'articolo 7, che ormai gli europei hanno imparato a conoscere come la pistola puntata alla testa dei governi meno allineati ai desideri di Bruxelles. 
E fa sorridere, ma neanche tanto, che vi dichiarate preoccupati dai diritti delle minoranze quando siete i primi in quest'Aula a non rispettare il pensiero di chi ha un'idea di Europa diversa dalla vostra. Però è tutto drammaticamente coerente con la scellerata uscita della Presidente von der Leyen che, a pochi giorni dal voto in Italia, minacciava di avere strumenti a disposizione qualora le cose andassero ""in una direzione difficile"". Poi magari la Presidente ci spiegherà dov'è la ""direzione difficile"". 
Io colleghi vi propongo una riflessione: ai fini della tenuta dell'Europa, è più pericolosa l'aspirazione di governi democraticamente eletti di sottrarsi al pensiero unico dei cosiddetti nuovi diritti o piuttosto l'autoincoronazione della Presidente della Commissione a guardiana dei trattati in materie che i trattati stessi non assegnano all'Unione? 
Signora Presidente, onorevoli colleghi, probabilmente la democrazia può fare dei passi in avanti in Ungheria così come in tanti altri paesi, ma di sicuro gli attuali vertici dell'Unione europea sono gli ultimi che possono impartire lezioni. 
"
Paolo BORCHIA,2022-09-13,IT,Renewable Energy Directive (debate),https://www.europarl.europa.eu/doceo/document/CRE-9-2022-09-13-INT-2-167-0000_IT.html,"  Paolo Borchia,  a nome del gruppo ID. – Signor Presidente, signora Commissaria, onorevoli colleghi, ringrazio il relatore però non ci siamo.
Non posso infatti nascondere la mia preoccupazione perché non vedo in questo testo la percezione dell'emergenza che sta mettendo in ginocchio famiglie e imprese e, a dispetto degli sforzi profusi dal relatore, il testo finale si riduce a una serie di numeri che non tengono conto del contesto post-pandemico e del conflitto in Ucraina.
Il mio gruppo sta denunciando da anni che la direzione è quella sbagliata: purtroppo i fatti ci stanno dando ragione e le imprese europee sono sempre meno competitive. Ma questo Parlamento non vuole dare una svolta?
Siamo favorevoli a lavorare per un aumento deciso ma graduale delle fonti rinnovabili, ma bisogna ammettere che si tratta di fonti intermittenti e non programmabili e che la capacità di investimento in Europa è messa in ginocchio da quanto accaduto negli ultimi due anni e mezzo. E, se l'Europa non lo capisce, non andiamo da nessuna parte.
"
Paolo BORCHIA,2022-09-13,IT,EU response to the increase in energy prices in Europe (debate),https://www.europarl.europa.eu/doceo/document/CRE-9-2022-09-13-INT-2-281-0000_IT.html,"  Paolo Borchia,  a nome del gruppo ID. – Signora Presidente, signora Commissaria, signor Ministro, onorevoli colleghi, a breve ci saranno le elezioni in Italia e solo pochi giorni fa ero ospite di una trasmissione televisiva: in collegamento i commercianti del centro storico di Vicenza minacciavano di inserire le bollette nelle urne, anziché le schede elettorali. Parliamo del cuore del Nordest italiano, una delle tradizionali locomotive economiche d'Europa. Questo è un segnale della crisi energetica e un segnale forte di sfiducia nella politica.
Cosa stiamo facendo, quindi, per risolvere quella che sta diventando a tutti gli effetti la Lehman Brothers dell'energia? Non aiuta il nulla di fatto scaturito dal Consiglio sull'energia di venerdì; non aiuta l'assurda guerra al gas combattuta fino a ieri, perché ha frenato gli investimenti; non aiuta che la risposta in arrivo si chiami austerità. L'aspetto che più mi preoccupa è la totale sottovalutazione dell'emergenza sociale che si scatenerà in Europa nelle prossime settimane.
Sulla mancata attuazione del tetto ai prezzi del gas, tecnicamente molto complicato, continua la caccia al cattivone di turno, mentre i leader di insospettabili partiti che compongono la maggioranza di questo Parlamento guardano ai profitti dei fornitori di gas dei loro Paesi.
Quindi serve più energia, serve più gas, serve rallentare sulla transizione ecologica e, soprattutto, serve l'umiltà necessaria per riconoscere che l'Europa ha sbagliato tanto sulle politiche energetiche.
"
Paolo BORCHIA,2022-07-06,IT,Taxing windfall profits of energy companies (debate),https://www.europarl.europa.eu/doceo/document/CRE-9-2022-07-06-INT-3-314-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, quando il saggio indica la luna, lo stolto guarda il dito; se si adottano soluzioni demagogiche, si rischia di peggiorare una situazione critica. Invece, la buona politica, quella buona, non quella ideologica, non insegue l'opinione pubblica ma, al contrario, riesce ad agire sui problemi strutturali e a fare autocritica, in particolar modo su anni di politiche energetiche che si sono dimostrate sbagliate.
Non possiamo infatti negare che le regole europee sul funzionamento dei mercati di energia e gas abbiano trasformato il fattore prezzo in una scheggia impazzita, costringendo i governi a fare debito per impedire alle imprese di chiudere, e tutto ciò senza avere certezze di cosa ne sarà del patto di stabilità. E soprattutto deve essere chiaro che gli obiettivi dovranno essere una maggiore autonomia energetica da un lato e il rigetto delle politiche di austerità.
Io, Commissaria, ho ascoltato attentamente il Suo intervento, però mi chiedo: se tassiamo gli extraprofitti, cosa facciamo con le perdite? Le tassiamo? Per quanto riguarda il Green Deal credo che vada ripensato invece l'impianto, anche alla luce di quanto sta succedendo ai prezzi negli ultimi mesi.
Infine, il price cap ritengo che sia un'idea apprezzabile, ma il potere negoziale per adesso è in mano a chi vende e non a chi acquista. Quindi, colleghi, ritengo che l'Unione debba essere attrattiva per gli investimenti e non diventare l'opificio di nuove tasse.
"
Paolo BORCHIA,2022-06-23,IT,Gas storage (debate),https://www.europarl.europa.eu/doceo/document/CRE-9-2022-06-23-INT-2-014-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, grazie relatore e un ringraziamento doveroso anche al presidente Buzek, che è stato paziente tessitore di un accordo finale inclusivo delle diversità e delle diverse sensibilità espresse dai gruppi politici. 
Questa è una fase anomala nella storia del mercato dell'energia e fa emergere con chiarezza tutti i limiti della crociata contro il gas a cui abbiamo assistito in quest'Aula per troppo tempo. Una crociata promossa da chi si rifiutava, magari tuttora rifiuta di accettare che il gas sia una fonte di transizione imprescindibile. 
Al di là di questo, ritengo che il rischio maggiore della sua impostazione dell'obbligatorietà dei livelli di stoccaggio sia quello di creare tensione sul tema dei prezzi del gas. Tuttavia, l'accoglimento da parte del Consiglio della proposta al mio gruppo di mantenere una soglia più bassa porterà verosimilmente a dei risparmi sul lato dei prezzi. 
Nessuna soluzione è stata adottata per porre argine alle speculazioni sui prezzi del gas e questa sarà la prossima urgenza su cui lavorare.
"
Paolo BORCHIA,2022-06-07,IT,"Binding annual greenhouse gas emission reductions by Member States (Effort Sharing Regulation) - Land use, land use change and forestry (LULUCF) - CO2 emission standards for cars and vans (joint debate – Fit for 55 (part 2))",https://www.europarl.europa.eu/doceo/document/CRE-9-2022-06-07-INT-2-220-0000_IT.html,"  Paolo Borchia (ID).   – Signor Presidente, onorevoli colleghi, una bolla totalmente disconnessa dalla realtà. Il dibattito che oggi ha visto protagonista il sempre più surreale Commissario Timmermans e tanti, troppi colleghi, mi porta infatti a pensare che chi siede in quest'Aula viva su un altro pianeta, un pianeta dove si ignora che ci sia stata una pandemia, la crisi delle materie prime, l'esplosione dei prezzi dell'energia, un conflitto.
Il lato drammatico è che in pochi hanno pensato ai danni che questo pacchetto farà alla competitività e all'occupazione, non recependo le proposte di chi invece, dai territori, chiede un percorso graduale, che accompagni imprese e lavoratori verso la transizione ecologica. Volete fare in otto anni quello che l'Europa non è riuscita a fare in trenta, spacciando per ambizione quelli che in realtà sono grossi interessi economici e un'overdose di ideologia. Intanto la concorrenza internazionale deride quanto i politici europei stanno decidendo, con la Cina pronta a sferrare il colpo di grazia all'industria europea. State distruggendo l'Europa, state rovinando chi lavora. Il vostro non è più ambientalismo, si chiama collaborazionismo.
"
Paolo BORCHIA,2022-05-19,IT,"The REPowerEU Plan: European solidarity and energy security in face of Russia's invasion of Ukraine, including the recent cuts of gas supply to Poland and Bulgaria (debate)",https://www.europarl.europa.eu/doceo/document/CRE-9-2022-05-19-INT-2-085-0000_IT.html,"  Paolo Borchia,  a nome del gruppo ID. – Signor Presidente, signora Commissaria, onorevoli colleghi, tante ombre, poche luci, troppi propositi che sono destinati a rimanere sulla carta. REPowerEU sancisce che la Commissione sta vivendo in una bolla.
L'Europa si prende il rischio delle emissioni zero, non tenendo conto degli indicatori economici e delle drammatiche stime sulla crescita. Questo è un piano che parte dal presupposto sbagliato, vale a dire che la crisi attuale coincida soltanto con il conflitto in Ucraina, ignorando anni di politiche sbagliate su energia e clima. E c'è una gravissima mancanza: si punta tutto sulle rinnovabili, ma non su una filiera europea in grado di sviluppare le tecnologie essenziali per la transizione.
Via dalla dipendenza energetica da Mosca per aumentare quella tecnologica da Pechino. Geniale. L'estrazione, la trasformazione e il trasporto di minerali e metalli impiegati intensivamente nei pannelli solari delle turbine eoliche dipendono da un adeguato approvvigionamento di diesel e da altri prodotti fossili realizzato, guarda un po', da chi l'energia la produce sfruttando ancora la capacità a carbone.
Scrivere che il risparmio energetico è il modo più rapido ed economico per far scendere le bollette mi sembra un tantino banale, direi alle soglie dell'offensivo; non serviva che fosse la Commissione a farci questa rivelazione. REPowerEU è soltanto l'ultimo tassello di una narrativa ideologizzata; Timmermans detta legge, con una Commissione totalmente incapace di riportarlo alla realtà.
"
Paolo BORCHIA,2022-04-06,IT,Ongoing hearings under Article 7(1) TEU regarding Poland and Hungary (debate),https://www.europarl.europa.eu/doceo/document/CRE-9-2022-04-06-INT-3-235-0000_IT.html,"  Paolo Borchia (ID).   – Signora Presidente, onorevoli colleghi, dobbiamo scegliere che Europa vogliamo: o si ascoltano i popoli o si sceglie la strada del ricatto e dell'arroganza. Il dibattito di oggi, però, conferma che si sta andando nella direzione di utilizzare l'articolo 7 per spaccare l'Europa: buoni contro cattivi, graditi contro sgraditi. 
Ma i padri fondatori dell'Unione hanno pensato a un'Europa diversa, un'Europa in grado di unire e non di dividere. Impossibile dare credito alle capriole della sinistra, che in Ungheria non ha esitato e non prova imbarazzo nell'aver accettato un'alleanza con l'estrema destra antisemita e antirom.
La storia ha messo Polonia e Ungheria in prima linea nell'accoglienza dei profughi che scappano dall'Ucraina in fiamme, mentre in quest'Aula si dà spazio alle chiacchiere e alle frustrazioni di chi non sa accettare la volontà dei popoli.
"
Paolo BORCHIA,2022-04-05,IT,Trans-European energy infrastructure (debate),https://www.europarl.europa.eu/doceo/document/CRE-9-2022-04-05-INT-2-076-0000_IT.html,"  Paolo Borchia,  relatore per parere della commissione per i trasporti e il turismo. – Signor Presidente, onorevoli colleghi, in qualità di relatore per parere della commissione TRAN, ritengo che, almeno una volta, il libro dei sogni andrebbe accantonato.
Servirebbe tenere conto che il settore dei trasporti ha bisogno di soluzioni praticabili e, soprattutto, soluzioni che in questa fase storica non vadano ad alzare i prezzi a carico delle imprese, un tema chiave, specialmente adesso che i prezzi dei carburanti sono letteralmente esplosi.
Non dimentichiamoci da dove eravamo partiti con la negoziazione di questo fascicolo: c'era qualcuno che addirittura voleva eliminare qualsiasi sostegno ai progetti infrastrutturali sul gas naturale. Guardiamo avanti, quindi, consapevoli che anche i progetti transfrontalieri RTE-E dovranno tenere conto delle esigenze di produzione e approvvigionamento. Per il settore dei trasporti sul gas naturale liquido e sui biogas necessari per la transizione, la commissione TRAN cerca di andare in questa direzione. 
Poi, chi ragiona esclusivamente con l'ideologia, ha capito poco di cosa significhi, ogni giorno, prendere il camion e percorrere centinaia di chilometri.
"
Paolo BORCHIA,2022-03-24,IT,"The Power of the EU – Joint European Action for more affordable, secure and sustainable energy (debate)",https://www.europarl.europa.eu/doceo/document/CRE-9-2022-03-24-INT-2-013-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, del dibattito di questa mattina resta la sensazione che qui prima si stabiliscono gli obiettivi e solo dopo si riflette se siano obiettivi raggiungibili o meno. Eliminare i 2/3 delle importazioni di gas russo ha una valenza geostrategica, sicuramente, ma in pochi riflettono sul rischio di razionamento energetico. 
Sul tema degli acquisti comuni di gas serve il fallimento della logica di mercato sulla quale è stata costruita la politica energetica dell'Unione negli ultimi anni. Questa è l'impressione che sia un'idea tramontata ancora prima di essere approfondita. L'obbligatorietà sulle quote di stoccaggio, sicuramente, è una buona idea, però andrà ad aumentare i prezzi e non è quello di cui abbiamo bisogno, sicuramente. 
Infine, avete costruito negli anni tutti i presupposti affinché l'Unione diventasse dipendente, troppo dipendente, dalle importazioni di energia. Intitolare questo dibattito ""Il potere dell'UE"" sa di presa in giro per le imprese e per le famiglie che non riescono a pagare le bollette. 
"
Paolo BORCHIA,2022-03-08,IT,Rising energy prices and market manipulation on the gas market (debate),https://www.europarl.europa.eu/doceo/document/CRE-9-2022-03-08-INT-2-278-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, la situazione è insostenibile, la recessione è a un passo e questo è il momento di passare dalle parole alle soluzioni. Però servono anche le assunzioni di responsabilità: è il fallimento di un'idea di Europa globalizzata costretta a importare tutto, dalle mascherine ai respiratori, durante la prima fase di pandemia, mentre oggi ci siamo svegliati, realizzando che abbiamo sbagliato tutto sulla politica energetica.
Questo è anche il fallimento di una politica industriale sconfitta dal neoliberismo, impotente di fronte alla concorrenza internazionale. Le logiche di mercato sono saltate, visto che ieri il TTF ha visto il prezzo del gas pari a 16 volte rispetto a quanto lo era un anno prima. La dipendenza dal gas russo non si supera in un giorno, ma riflettano quanti in quest'Aula si sono sistematicamente opposti all'alternativa, boicottando, per esempio, la creazione del corridoio meridionale del gas. Serve tornare ad attingere dai giacimenti del Mediterraneo. Il GNL, gas naturale liquido, è una soluzione, ma è costosa, ha limiti di quantità, ci sono limiti a livello di infrastrutture, mentre delle rinnovabili conosciamo i pregi ma anche i tanti, tanti limiti.
Infine, serve riflettere sul Green Deal. Le politiche di contenimento delle emissioni hanno contribuito a innalzare i prezzi di materie prime ed energia, nonostante la Commissione europea, rispondendo a una mia interrogazione, abbia negato l'evidenza. Il Green Deal ha una tabella di marcia ai limiti dell'irrealizzabile. La riattivazione delle capacità produttive del carbone sta riportando con i piedi per terra quanti pensavano che con le rinnovabili fossimo a posto. Se non cambia l'impostazione, se questo Parlamento e la Commissione non fanno un'onesta autocritica, allora il Green Deal diventa un problema, non la soluzione.
"
Paolo BORCHIA,2022-02-14,IT,A European strategy for offshore renewable energy (debate),https://www.europarl.europa.eu/doceo/document/CRE-9-2022-02-14-INT-1-138-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, signora Commissaria, io temo che abbiamo qualche problema sugli ordini di grandezza, nel senso che ci sono report di advisor a livello internazionale che stimano che la produzione potenziale di eolico offshore sarà proporzionalmente molto inferiore rispetto all'obiettivo dei 60 gigawatt che l'Unione europea, da sola, intende raggiungere entro il 2030.
Ho una domanda tutt'altro che secondaria: gli 800 miliardi di euro di investimenti che la Commissione vorrebbe mobilitare entro il 2050, dove pensiamo di trovarli?
Non sottovalutiamo inoltre i problemi di coesistenza con le altre attività marittime, pensiamo alla pesca e alla navigazione. Non minimizziamo neppure i problemi legati ai costi di manutenzione in mare aperto, all'usura che gli urti delle onde e la salinità inevitabilmente portano agli impianti eolici offshore.
Io lo ribadisco con convinzione: le rinnovabili possono essere il futuro ed è giusto promuoverle, ma una transizione energetica concreta e indolore ha bisogno soprattutto di fonti programmabili e di bollette che siano alla portata di imprese e famiglie. Quindi, se non adottiamo questo approccio realistico, restano le buone e costose intenzioni che spesso si infrangono con la gelida realtà.
"
Paolo BORCHIA,2021-12-14,IT,The situation in Nicaragua (debate),https://www.europarl.europa.eu/doceo/document/CRE-9-2021-12-14-INT-2-136-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, le elezioni farsa del 7 novembre ci dicono che si va avanti con il sandinismo, si va avanti con Ortega, si va avanti con un regime che compromette il processo democratico ostracizzando le opposizioni, e forse questo è un primo punto in comune con questo Parlamento.
Voteremo una risoluzione equilibrata, sì, in alcuni punti, ma squilibrata e sbilanciata in altri. Per esempio, in queste risoluzioni non mancano mai i riferimenti alle persone LGBT, ma a volte sarebbe meglio ricordarsi anche dei veri vulnerabili, a iniziare dai disabili o dai più poveri.
Colleghi, il mio gruppo presenterà un emendamento per riaccendere i riflettori sull'odiosa vicenda del terrorista Alessio Casimirri che, nel 1978, come parte di un commando delle Brigate Rosse, assassinò l'allora presidente della Democrazia Cristiana e già presidente del Consiglio italiano Aldo Moro assieme a cinque uomini della sua scorta. Era il 1978 e da 43 anni in Italia attendiamo che sia fatta giustizia. In un mondo più equo Casimirri starebbe scontando la pena dell'ergastolo, invece nel mondo reale purtroppo se ne sta tranquillamente in un ristorante a Managua a cucinare gamberoni e calamari. Colleghi, contiamo su di voi. Buon Santo Natale a tutti.
"
Paolo BORCHIA,2021-11-24,IT,State of the Energy Union (debate),https://www.europarl.europa.eu/doceo/document/CRE-9-2021-11-24-INT-3-196-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, signora Commissaria, andiamo subito al punto: chi inquina e perché dobbiamo versare lacrime e sangue per pagare le bollette di luce e gas.
Pensiamo per una volta alle realtà più piccole, al piccolo artigianato, alla piccola e media impresa. Oggi il prezzo spot dell'elettricità in Italia ha sfiorato i 300 EUR per kWh, ma pensiamo che la gente debba andare a rubare per pagare le bollette di luce e gas o per fare il pieno alla macchina?
Questa relazione sullo stato dell'Unione dell'energia, su 30 pagine ne dedica mezza, e ho detto mezza, al problema dei prezzi! Qua serve concretezza, servono risposte, non chiacchiere! È stata scatenata la tempesta perfetta mentre qualcuno, purtroppo anche in quest'Aula, continua a fare la guerra al gas.
Viva le rinnovabili, ben venga l'eolico e il solare, ma sono fonti che non sono programmabili, non lo sono e non lo saranno. Per fare impresa serve la programmazione, è necessaria, e senza un minimo di backup delle fonti fossili ad oggi l'economia va a rotoli.
Adesso invece andiamo a vedere chi inquina. Oltre il 91 % delle emissioni a livello globale arrivano da fuori Europa, ma qui continuiamo a pagare anche per chi inquina. Perché gli europei devono essere più tartassati? E cosa racconterete soprattutto ai nuovi disoccupati? Creare disoccupazione e cercare di compensarla con la spesa pubblica è da folli.
Poi, in questa relazione c'è poco sulla diplomazia climatica. Senza la collaborazione della Cina il problema non lo risolviamo e saremo chiamati a un bagno di sangue. Qui non si tratta di compiacersi di quanto siamo i primi della classe sul clima, si tratta di rendersi conto che le decisioni politiche sui prezzi delle emissioni poi si scaricano sul cliente finale e, mentre qui si fa filosofia, poi la gente e le imprese non riescono più a pagare.
"
Paolo BORCHIA,2021-11-22,IT,A European strategy for critical raw materials (debate),https://www.europarl.europa.eu/doceo/document/CRE-9-2021-11-22-INT-1-082-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, signor Commissario, fabbriche di elettrodomestici, mobili e automobili stanno vivendo una produzione a singhiozzo e questa non è una buona notizia per aiutare la domanda a ripartire.
Il problema dei prezzi è stato superato ormai da quello dell'approvvigionamento delle materie prime. Per molti paesi dell'Unione, dipendenti in maniera cospicua dalle importazioni, questo è un grosso problema, anche perché parliamo di elementi essenziali per la transizione energetica e per quella digitale.
La transizione energetica, se non viene corretta, rischia di tradursi in un vicolo cieco per l'Unione, visto che il numero delle materie prime essenziali è raddoppiato nell'ultimo decennio e la dipendenza dai paesi terzi sembra essere ormai giunta a un punto di non ritorno. Pensiamo, ad esempio, alla Cina e alla Turchia, quasi monopoliste nella fornitura all'Unione per le terre rare e il borato.
Servirebbe anche riflettere sul fatto che l'Unione ha scelto di esternalizzare l'estrazione e la raffinazione a paesi terzi. Per carità, sono processi che inquinano, ma anche appaltare tutto ha dei costi.
Infine, colleghi, una riflessione finale sul prezzo del grano, che ha raggiunto il prezzo più alto negli ultimi nove anni. Cito questo dato perché forse tanti non l'hanno capito, però il consumo dei beni agricoli per produrre energia in pochi anni supererà quello per l'alimentazione, con la conseguenza che il cibo costerà molto di più e, se per il mondo occidentale si parlerà di inflazione, per i paesi in via di sviluppo invece la sfida non sarà quella di decarbonizzare, ma quella di riuscire a mangiare.
"
Paolo BORCHIA,2021-10-20,IT,"UN Climate Change Conference in Glasgow, the UK (COP26) (debate)",https://www.europarl.europa.eu/doceo/document/CRE-9-2021-10-20-INT-3-095-0000_IT.html,"  Paolo Borchia (ID).   – Signor Presidente, onorevoli colleghi, il timore è che la prossima COP si ridurrà al solito costoso nulla di fatto, facendo finta che non ci sia stata una pandemia e che la domanda di certe fonti energetiche si possa generare per legge.
Pochi giorni fa è stato pubblicato in Italia un sondaggio in base al quale l'85 per cento degli intervistati ritiene che la transizione energetica sia economicamente conveniente. Questo la dice lunga sul lavoro di indottrinamento che è stato fatto, perché parlare di convenienza economica significa non avere idea dei sacrifici che verranno richiesti alle prossime generazioni.
E mentre diventa sempre più drammatica la questione delle materie prime, dove il tema dell'approvvigionamento ormai ha superato quello del prezzo, l'Unione chiede lacrime e sangue agli europei, costruendo i presupposti per un aumento della disoccupazione e per nuove delocalizzazioni. 
Nel frattempo la Cina aumenta la produzione di carbone. Salgono i prezzi dell'anidride carbonica – verosimilmente destinati a superare i 100 euro a tonnellata – aumenteranno le bollette, qualcuno magari sarà contento perché finalmente le rinnovabili saranno convenienti, ovviamente si tratta di una filosofia totalmente sballata perché i salari sono fermi. Siamo in un contesto post-pandemico, non possiamo soffocare la ripresa con l'inflazione.
Servono tempi e flessibilità, serve un mix energetico dove le rinnovabili devono avere, certo, un ruolo centrale, ma devono essere sostenute anche da fonti di transizione, come ad esempio il gas. E in vista di Glasgow dobbiamo accettare che parlare di obiettivi fuori portata non vuol dire essere ambiziosi, ma significa continuare a prendere in giro la gente con promesse irrealizzabili.
"
Paolo BORCHIA,2021-10-20,IT,The rise of right-wing extremism and racism in Europe (in light of recent events in Rome) (debate),https://www.europarl.europa.eu/doceo/document/CRE-9-2021-10-20-INT-3-168-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, strumentale, decontestualizzato e di parte: così sintetizzo questo dibattito autorizzato con ingiustificabile superficialità da parte della Conferenza dei presidenti, perché oltre ai fatti di Roma ce ne sono stati di analoghi accaduti a Milano ma, visto che sono stati provocati da anarco-insurrezionalisti, qualcuno ha fatto finta di nulla.
Il mio gruppo ha segnalato in Conferenza dei presidenti che un rapporto del 2020 di Europol sottolinea come i casi di violenza siano stati originati per la maggior parte da gruppi di sinistra e non di destra, ma questo non è stato tenuto in considerazione. Poi leggo il titolo del dibattito e mi pongo una domanda: ma cosa c'entra il razzismo con i fatti di Roma? Aprite gli occhi, perché la gente è spaventata dalle bollette, dall'inflazione, dalla povertà, dalle conseguenze post-pandemia. È una società spaccata tra garantiti e non garantiti.
Condanniamo le violenze alla Cgil, Commissaria, sì, le condanniamo, ma non dimentichiamoci il silenzio seguito a numerosi attacchi alle sedi dell'UGL, un altro sindacato, un sindacato che non è di sinistra. Il mio partito, la Lega, ha subito centinaia di aggressioni negli ultimi mesi, e voi muti. Anche negli ultimi giorni ci sono stati episodi legati al radicalismo islamico, e voi muti.
Cari colleghi di sinistra, perché non chiedete un dibattito anche su questi episodi e la smettete di trattare quest'Aula come se fosse il giardino di casa vostra? Questa è la plenaria del Parlamento europeo, non è una sede di partito.
"
Paolo BORCHIA,2021-10-19,IT,The Rule of law crisis in Poland and the primacy of EU law (continuation of debate),https://www.europarl.europa.eu/doceo/document/CRE-9-2021-10-19-INT-2-139-0000_IT.html,"  Paolo Borchia,  a nome del gruppo ID. – Signor Presidente, signora Presidente della Commissione, Signor Primo ministro, onorevoli colleghi, proviamo a mettere un po' di ordine nel dibattito di questa mattina.
Dal punto di vista giuridico non è facile capire che cosa ci sia di scandaloso o di antieuropeo nella pronuncia della Corte costituzionale polacca. Sotto il profilo politico, invece, se a quest'Aula basta dedicare mezz'ora del proprio tempo per esprimere antipatia nei confronti di un governo, allora io ritengo che questo sia un approccio che diventa offensivo nei confronti delle prerogative di questo Parlamento.
Lo ha scritto il presidente Morawiecki in una lettera pubblicata ieri: la Polonia riconosce il primato del diritto comunitario secondo gli obblighi contratti ai sensi del trattato sull'Unione europea. E cosa vuol dire? Vuol dire che le norme sull'Unione sono vincolanti soltanto per le materie per le quali gli Stati, attraverso il trattato, hanno delegato i loro poteri a Bruxelles, ma non sono affatto vincolanti per le costituzioni e per gli ordinamenti giuridici nazionali, tantomeno per le materie su cui i singoli Stati non hanno mai delegato la loro sovranità all'Unione e, in questo caso, non fanno eccezione quelli che sono gli aspetti che regolano la giustizia.
Quindi, è singolare sollevare un dibattito di queste proporzioni, anche perché non è la prima volta che alcune magistrature nazionali mettono in discussione il primato del diritto comunitario. È accaduto in Italia, è accaduto in Germania recentemente, ricorderete, con gli acquisti di titoli da parte della Banca centrale, oppure con quella che fu la sospensione dell'iter di ratifica di Next Generation, in Italia successe nel 2017 con il caso Taricco; per cui, questo significa che la storia giuridica più recente dell'Unione è costellata di casi analoghi, però non ricordo dibattiti così accesi o timori che la Germania o l'Italia uscissero dall'Unione.
Io concludo, colleghi, con un monito, perché talvolta l'eccessiva volontà di punire, che tanti di voi stanno portando avanti quest'oggi, va a condurre verso una violazione dei trattati. Questa sarebbe una violazione. Polemiche di questo tipo devono essere suffragate dal diritto, altrimenti siamo di fronte a un'istituzione che cerca di usurpare dei poteri che non le competono.
"
Paolo BORCHIA,2021-10-05,IT,The situation in Belarus after one year of protests and their violent repression (debate),https://www.europarl.europa.eu/doceo/document/CRE-9-2021-10-05-INT-2-119-0000_IT.html,"  Paolo Borchia (ID).   – Signor Presidente, onorevoli colleghi, c'è stata una mancanza nel dibattito di questa mattina. Mi spiego: l'Unione ha inasprito le sanzioni e le restrizioni per quanto riguarda il divieto di sorvolo dello spazio aereo e di accesso agli aeroporti europei per i vettori in Russia. Tra le conseguenze ce ne sono di drammatiche. Infatti, è compromessa la sostenibilità dei programmi di adozione, che tradizionalmente coinvolgono famiglie adottive europee e bambini bielorussi, bambini che infatti, una volta adottati, sono costretti a rimanere nel loro paese, rimanendo separati fisicamente dai genitori che non riescono a visitare questi ragazzi se non attraverso alcune visite occasionali.
È evidente che queste visite occasionali non possono sostituire il normale funzionamento dei programmi di adozione che, invece, dovrebbero permettere ai minori adottati di vivere permanentemente con la nuova famiglia. È una situazione dannosa per la stabilità di questi ragazzi che, dopo aver perso le proprie famiglie naturali, sono anche privati della possibilità di costruire un legame stabile con i nuovi genitori.
Tre settimane fa ho inviato una lettera all'Alto rappresentante Borrell e sono ancora in attesa di una risposta. Servono deroghe alle restrizioni di viaggio, questo per ristabilire un minimo di normalità sulle adozioni e sui soggiorni terapeutici e soprattutto per evitare che i bambini siano sacrificati sull'altare della politica internazionale.
"
Paolo BORCHIA,2021-09-14,IT,Presentation of the Fit for 55 package after the publication of the IPCC report (debate),https://www.europarl.europa.eu/doceo/document/CRE-9-2021-09-14-INT-2-014-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, fare nei prossimi dieci anni quello che è stato fatto negli ultimi trenta, niente male, direi, per un contesto post-pandemico, quindi penso che serva come minimo porsi delle domande.
Ad esempio stamattina non ho sentito riflessioni adeguate per quanto riguarda l'andamento delle bollette per imprese e consumatori. Non una parola sull'aumento della richiesta d'acqua, visto che l'estrazione delle terre rare e l'aumento dei metalli che questa rivoluzione verde abbisogna avranno necessità di drenare maggiori risorse idriche. Non una parola sulle emissioni di CO2 in Europa negli ultimi trent'anni, che sono state vanificate dall'andamento delle emissioni nel resto del mondo. Quindi gli altri inquinano, mentre in Europa imponente legislazioni più restrittive.
È un ambientalismo che giudico poco lungimirante, che segue molto la moda e strizza l'occhio ai ricchi, visto che non so fra 13 anni quanti saranno in grado di dotarsi di auto completamente elettriche.
Svariati sono i miliardi del Recovery fund che andranno a finire in Cina, paese dal quale siamo sempre più dipendenti tecnologicamente, visto che il 60 % delle materie prime di questa rivoluzione le importeremo da questo paese. Quindi questo è un disegno che andrà, alla fine dei conti, a sostituire la dipendenza europea dal petrolio mediorientale con quello dalla tecnologia cinese, per la gioia della concorrenza internazionale, altro che buon esempio.
Quindi, onorevoli colleghi, stiamo attenti perché questo non è più europeismo, ma diventa collaborazionismo.
"
Paolo BORCHIA,2021-07-07,IT,Breaches of EU law and of the rights of LGBTIQ citizens in Hungary as a result of the adopted legal changes in the Hungarian Parliament - The outcome of 22 June hearings under Article 7(1) of the TEU regarding Poland and Hungary (debate),https://www.europarl.europa.eu/doceo/document/CRE-9-2021-07-07-INT-3-097-0000_IT.html,"  Paolo Borchia (ID).   – Signor Presidente, onorevoli colleghi, è paradossale che gli stessi che hanno inventato il cordone sanitario oggi siano qui a cercare di dare lezioni di democrazia. 
Stamattina ho sentito ricatti, minacce, prova tangibile che a troppi di voi la democrazia non piace e non viene accettata. State sottraendo tempo e risorse a quest'Aula strumentalizzando una legge che si basa sulla protezione della difesa, dell'interesse dei minori in base a quanto disposto dalla Convenzione ONU sui diritti dell'infanzia. Una legge che è di competenza nazionale, non comunitaria e soprattutto è stata votata quasi all'unanimità. 
Ma di cosa stiamo parlando? Io aspetto il giorno in cui i veri vulnerabili, ad esempio gli anziani, i disabili riceveranno la stessa attenzione che presunte minoranze ricevono da quest'Aula. Minoranze per giunta ben finanziate e ben protette a livello internazionale. Riflettete colleghi, perché è vero che la democrazia è a rischio, ma a Bruxelles, non a Budapest.
"
Paolo BORCHIA,2021-06-07,IT,State of the SMEs Union – Implementation of better regulation agenda / Reduction target for administrative burden (debate),https://www.europarl.europa.eu/doceo/document/CRE-9-2021-06-07-INT-1-030-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, signor Commissario, bentornati. Solo pochi mesi fa la plenaria ha approvato a larga maggioranza una mia relazione di iniziativa con la quale cercavamo di dare qualche buona idea per aiutare il mondo della piccola e media impresa europea alla ripartenza post pandemia. 
Adesso però serve passare dalle parole ai fatti. Il documento di cui sono stato relatore, ad esempio, ci segnala che in epoca pre COVID negli Stati Uniti c'erano il triplo delle imprese che erano in espansione rispetto a quelle europee. Chiaramente questo non vuol dire che sia colpa di Bruxelles, ma sicuramente dovrebbe farci riflettere sul fatto che alcune ricette che sono state adottate in passato magari non sono state ottimali, non hanno dato una mano a chi fa impresa.
Sul tema della burocrazia, io mi auguro che ci sia contezza che, per lunghi periodi, la Commissione europea ha vissuto fasi di nevrosi legislativa. Ma, signori, rendiamoci conto che la burocrazia costa. Un artigiano, un piccolo imprenditore, oggettivamente fatica a rimanere al passo con un contesto normativo che cambia un giorno dopo l'altro. Quindi ben venga la semplificazione, ben venga, Commissario, il principio ""one in, one out"", ma lasciamo lavorare questa gente.
Per quanto riguarda il settore creditizio, se le banche non tornano a fare le banche siamo finiti. Serve riflettere sulla vigilanza unica e sulle sue conseguenze e, soprattutto, serve evitare che le banche siano costrette a cedere dei crediti leggermente deteriorati che, soltanto con un po' di pazienza, le piccole imprese magari riuscirebbero a ripagare. 
Per quanto riguarda il clima e l'ambiente, mi rendo conto che è il tema più divisivo in quest'Aula. Io sono esterrefatto che, nonostante una recessione senza precedenti, nessuno, dico nessuno, abbia riflettuto se obiettivi molto ambiziosi, frutto di regole scritte prima del COVID, siano ancora praticabili con queste tempistiche, oppure se al contrario serva rivedere la tabella di marcia. 
Io ne avevo parlato l'anno scorso a proposito della direttiva sulle plastiche monouso, venendo tacciato di eresia. Quindi evviva l'aria pulita, evviva la qualità delle acque, tutti ci teniamo, ma senza investimenti astronomici e soprattutto senza il sacrificio di chi lavora questi obiettivi non si raggiungono.
"
Paolo BORCHIA,2021-05-17,IT,A European strategy for energy system integration – A European strategy for hydrogen (debate),https://www.europarl.europa.eu/doceo/document/CRE-9-2021-05-17-INT-1-032-0000_IT.html,"  Paolo Borchia,  a nome del gruppo ID. – Signora Presidente, signora Commissaria, onorevoli colleghi, questa è un'altra occasione sprecata. La leadership climatica non si conquista con le chiacchiere o con documenti lontani dalla realtà e, dopo anni passati a fantasticare su un'Unione europea capoclasse sul clima, stiamo arrivando al suicidio perfetto, consegnando il futuro delle tecnologie per l'energia alla Cina.
Prestate attenzione a quelle che sono le quote di mercato a livello globale detenute dalla Cina: capacità di raffinazione del litio: 90 %; litio e batterie: 70 %; solare: 70 % anch'esso; auto elettriche: – udite, udite – 60 %. Quindi una cosa è avere a disposizione una pluralità di paesi fornitori, un'altra cosa è invece infilarsi in un vicolo cieco e affidarsi a un unico monopolista.
Con una differenza: la Cina non accetta che vengano impartite tabelle di marcia sulla decarbonizzazione. Infatti, Pechino ha fissato la neutralità climatica per il 2060, avendo la tecnologia a disposizione, e Bruxelles per il 2050, senza tecnologia. È curioso, o sarebbe comico, se poi a pagare non fosse il mondo dell'industria o la piccola e media impresa europea.
In relazione all'idrogeno, l'idrogeno verde sicuramente è un'opportunità, è un obiettivo condivisibile ma al momento non è una tecnologia pronta. Il mio gruppo ha presentato emendamenti per dare un ruolo all'idrogeno prodotto con altre tecnologie a basso tenore di carbonio; emendamenti bocciati. Mi chiedo: ma i paesi che non hanno a disposizione una quota sufficiente di rinnovabili cosa dovrebbero fare?
Quindi non basta far uscire regolamenti e direttive, di termini come ""transizione ecologica"" o ""resilienza"". Sì, così facendo si segue la moda, però sicuramente non si vincono le sfide ambientali ed energetiche e, soprattutto, non si risolvono i problemi di chi lavora.
"
Paolo BORCHIA,2021-04-27,IT,2019 Discharge (debate),https://www.europarl.europa.eu/doceo/document/CRE-9-2021-04-27-INT-2-165-0000_IT.html,"  Paolo Borchia,  a nome del gruppo ID. – Signora Presidente, onorevoli colleghi, 40 agenzie che assorbono oltre 3 miliardi di euro annui di budget sono cifre importanti, se paragonate ai bilanci di tanti comuni europei che, magari, non hanno neppure le risorse finanziarie per assumere un geometra o un assistente sociale. 
La Corte dei conti dell'Unione ha rivolto osservazioni a ben 29 agenzie, il che significa che non va tutto bene. Ci sono casi di appalti approssimativi. Ci sono casi di conflitti di interesse, reali o potenziali, che interessano quei funzionari che magari escono dalle agenzie per andare a lavorare nelle multinazionali. 
Inoltre, serve avere la capacità di guardare nel quotidiano: l'Agenzia europea del farmaco, l'EMA, si finanzia ricevendo contributi da parte delle industrie farmaceutiche, dalle Big Pharma, e questo, almeno dal punto di vista etico dovrebbe farci porre delle domande sull'opportunità e sull'indipendenza di questo organismo. Ma nonostante il bilancio che assorbe, l'EMA svolge soltanto un ruolo di coordinamento, mentre il potere decisionale in tanti casi spetta alle agenzie nazionali. Quindi, molto personale, tanti soldi a disposizione, ma come spesso succede in Europa, poi le responsabilità spettano sempre ad altri.
"
Paolo BORCHIA,2021-03-10,IT,"Government attempts to silence free media in Poland, Hungary and Slovenia (debate)",https://www.europarl.europa.eu/doceo/document/CRE-9-2021-03-10-INT-3-170-0000_IT.html,"  Paolo Borchia (ID).   – Signor Presidente, onorevoli colleghi, la stampa è veramente libera quando liberi sono i pensieri dei giornalisti, slegati da condizionamenti ideologici o peggio da condizionamenti editoriali.
Colleghi, capirete il mio imbarazzo nell'affrontare un dibattito così vuoto, così surreale: l'articolo 7, ideato come strumento per proteggere i valori fondanti dell'Unione, è diventato un'arma di ricatto nei confronti dei governi che non piacciono a Bruxelles.
Riflettiamo: dove sta andando l'Unione europea? Un Commissario, soltanto un paio di anni fa, dichiarò che i mercati avrebbero insegnato a votare agli italiani.
L'Unione europea non sarà mai pienamente libera fino a quando la libertà di espressione non sarà pienamente garantita a tutti quanti, anche a chi non è di sinistra.
"
Paolo BORCHIA,2021-03-09,DE,"Tackling the economic impact of the COVID pandemic by focusing on investment, competitiveness and skills (debate)",https://www.europarl.europa.eu/doceo/document/CRE-9-2021-03-09-INT-2-195-0000_DE.html,"  Marlene Mortler (PPE).   – Sehr geehrter Herr Präsident, liebe Frau Kommissarin, liebe Kolleginnen und Kollegen! Der Internationale Frauentag ist zwar vorbei, doch gerade Frauen sind und waren während der COVID-Pandemie besonderen Risiken ausgesetzt, denn Frauen stellen überproportional das medizinische Personal in der Gesundheitsversorgung. 
Wir sind uns einig, dass Arzneimittel für alle EU-Bürger verfügbar, bezahlbar und zugänglich sein müssen. Dafür brauchen wir resiliente diversifizierte Lieferketten und eine wettbewerbsfähige Pharmaindustrie. Die Herausforderungen für unser Gesundheitssystem sind aber – und bleiben – enorm. Ob seltene, neue, chronische oder nicht übertragbare Krankheiten, unsere Zusammenarbeit im Gesundheitswesen muss noch schneller und damit effizienter werden. 
Innovative Therapien und Medikamente sowie verbesserte Diagnosen und Behandlungen können die Gesundheit unserer Bürgerinnen und Bürger verbessern, wenn wir deren Entwicklung und Zulassung erleichtern und beschleunigen. Ich unterstütze deshalb in jeder Hinsicht die EU4Health-Initiative der Kommission sowie den Bericht unseres Berichterstatters Buşoi.
Ein abschließender Appell an uns alle – er kostet nichts und bringt viel: Achten wir selber mehr auf eine ausgewogene Ernährung und ausreichende Bewegung.
"
Paolo BORCHIA,2021-01-20,IT,Presentation of the programme of activities of the Portuguese Presidency (debate),https://www.europarl.europa.eu/doceo/document/CRE-9-2021-01-20-INT-3-132-0000_IT.html,"  Paolo Borchia (ID).   – Signora Presidente, onorevoli colleghi, signor Presidente Costa, per il bene dei popoli europei io mi auguro che la Sua sia una Presidenza umile, perché umiltà significa essere capaci di riflettere su quanto siano inadeguati i dogmi sul bilancio per uscire da questa crisi. La sospensione del patto di stabilità e il congelamento della normativa sugli aiuti di Stato non sono che la punta di un iceberg di insostenibilità.
La gente che lavora e le imprese hanno passato mesi a guardare a Bruxelles con fiducia, ma se non ci sarà il buon senso per capire che le condizionalità sono una trappola in una fase storica come questa, allora il Recovery Plan rischia di diventare un cappio al collo.
Secondo il Fondo monetario internazionale, lo stimolo fiscale adottato dai governi dell'eurozona è nettamente minore rispetto a quanto fatto dai governi delle economie avanzate dei paesi terzi. Questo significa che in Europa i governi hanno paura di fare spesa pubblica, per cui io mi auguro che questa Presidenza ne tenga conto perché un guinzaglio, per quanto allentato, rimane sempre un guinzaglio.
"
Paolo BORCHIA,2021-01-20,IT,Social and employment crisis in the COVID-19 pandemic and the EU's response in the Recovery Plan and the MFF (debate),https://www.europarl.europa.eu/doceo/document/CRE-9-2021-01-20-INT-3-199-0000_IT.html,"  Paolo Borchia (ID).   – Signora Presidente, onorevoli colleghi, io potrei elencare i dati di Eurostat sull'occupazione o sulla moria delle imprese ma invece, a monito, oggi vi parlerò di Mario Monti. Perché Mario Monti? Ex Commissario europeo, da Presidente del Consiglio italiano mise in pratica con stretta osservanza gli stessi dogmi di bilancio che sono entrati in punta di piedi nel regolamento del Recovery and Resilience Facility con i seguenti risultati: crollo del PIL, aumento della disoccupazione, esplosione della disoccupazione giovanile, peggioramento del rapporto debito pubblico/PIL.
Vi cito Mario Monti per dire che l'applicazione del piano per la ripresa e del bilancio dovranno tenere per forza di cose conto delle raccomandazioni della Commissione sugli squilibri macroeconomici. Sono ricette che in passato hanno fatto disastri – non lo dico io, lo dice Eurostat, per cui Mario Monti all'epoca, era il febbraio del 2012, venne applaudito da questa stessa plenaria riunita a Strasburgo. E quindi io vi dico: meditate, perché prima vengono le persone e poi le regole di bilancio.
"
Paolo BORCHIA,2020-12-14,IT,A new strategy for European SMEs (debate),https://www.europarl.europa.eu/doceo/document/CRE-9-2020-12-14-INT-1-119-0000_IT.html,"  Paolo Borchia,  Relatore. – Signor Presidente, onorevoli colleghi, Commissaria, delineare una valida strategia per il futuro delle piccole e medie imprese europee in questa fase storica è un obiettivo ambizioso e il testo scaturito dopo mesi di negoziato serrato è un testo solido e concreto, che è stato pensato e dedicato a chi non ha paura di sporcarsi le mani e lotta quotidianamente per fare impresa – penso ad artigiani, piccoli imprenditori, ragazzi che hanno aperto delle startup, lavoratori dipendenti.
È un documento che vorrebbe anche sfatare il luogo comune che troppo spesso vede l'imprenditore solamente come colui che inquina o colui che evade le tasse. Il 10 marzo scorso la Commissione europea ha diramato una comunicazione dal titolo ""Una strategia per le PMI per un'Europa sostenibile e digitale"", il giorno successivo – devo dire con beffarda tempistica – l'Organizzazione mondiale della sanità ha dichiarato il Covid pandemia. Era quindi doveroso porsi l'obiettivo di allineare le priorità dell'Unione al mutato quadro socioeconomico. 
Solo pochi giorni fa la Presidente von der Leyen, in maniera anche condivisibile, ha giustamente rilevato il ruolo delle PMI nella nostra economia. Stiamo parlando di realtà che sono in grado di impiegare oltre 100 milioni di cittadini europei, generando oltre la metà del PIL dell'Unione. E sono proprio state le PMI quelle che sono state colpite per prime, ma hanno avuto la capacità di dare una risposta per prime riuscendo a riconvertirsi e dando una grossa mano ai cittadini europei. 
Vorrei citare qualche esempio: mi fa piacere citare un'azienda della mia regione, il Veneto, che è stata in grado di riconvertirsi e passare dalle arti grafiche alla fabbricazione di mascherine; oppure un fornitore tedesco dell'industria automobilistica, che cito molto volentieri, che è stato in grado di sviluppare nuovi filtri per l'aria; oppure pensiamo alle distillerie irlandesi o italiane che si sono riconvertite alla produzione di disinfettanti. 
Le piccole e medie imprese europee devono per forza di cose recuperare competitività e per questo servirà l'aiuto del settore creditizio, anche perché spesso parliamo di aziende sottocapitalizzate. Serve semplificare, in particolar modo, se ci riferiamo all'accessibilità ai fondi europei. 
A proposito di burocrazia, secondo un'indagine, circa l'80 % delle imprese europee valuta come eccessivamente onerosa la mole di procedure amministrative a cui sono sottoposte e questa relazione cerca di dare una risposta ponendo degli obiettivi sfidanti ma vincolanti per quanto riguarda la riduzione del carico normativo.
Green Deal: il tema ambientale, dobbiamo renderci conto che la sostenibilità deve essere sì ambientale, ma anche economica e sociale, in quanto nessuno – e ho detto nessuno – deve perdere il posto di lavoro. Per quanto riguarda invece l'innovazione e la digitalizzazione, dovremo stare attenti ad evitare le discriminazioni, pensando anche a quelle realtà che, oggettivamente, fanno fatica ad innovare e sono impossibilitate, per cui l'assistenza e gli strumenti finanziari dovranno essere accessibili anche alle imprese non digitali e non innovative, comprese quelle dell'artigianato tradizionale dei servizi sociali o all'industria creativa, che quindi necessitano di aggiornarsi sul piano digitale per conservare la loro competitività. Le nostre imprese dovranno essere anche per forza di cose protette dalle pressioni sleali dei colossi del mercato e dalla concorrenza sleale. 
Io vorrei ringraziare tutti i relatori ombra che hanno contribuito a questo testo, un ringraziamento sincero quindi ai colleghi Giesecke, Cutajar, Dlabajová, Hahn, Roos, Pereira, Corrao, un ringraziamento al mio staff e naturalmente al segretariato della commissione ITRE.
A dispetto della solida maggioranza che in commissione ha sostenuto questo testo, ci saranno anche alcuni colleghi che mercoledì esprimeranno un voto negativo per partito preso. A me dispiace perché al di là di un testo che ha avuto un approccio inclusivo che ha cercato di fare sintesi con le diverse sensibilità dei diversi gruppi, io ritengo che, in questa fase storica, sia necessario contrastare la pandemia agendo in maniera responsabile e quindi pensando alle soluzioni di cui ha bisogno il mondo dell'impresa, pensando quindi a coloro che lavorano nella quotidianità in piccole realtà imprenditoriali.
Concludo con un auspicio, perché veramente vorrei che capissimo, specialmente in questa fase, che chi fa impresa ai tempi del Covid non è qualcuno che chiede il sussidio o chiede un aiutino, ma al contrario è qualcuno che chiede soltanto di essere messo in condizioni di poter lavorare. 
"
Paolo BORCHIA,2020-11-25,IT,Preparation of the European Council meeting of 10-11 December 2020 (debate),https://www.europarl.europa.eu/doceo/document/CRE-9-2020-11-25-INT-3-063-0000_IT.html,"  Paolo Borchia (ID).   – Signora Presidente, onorevoli colleghi, io mi chiedo in quest'Aula quanti abbiano letto ""Il processo"" di Franz Kafka. Me lo chiedo perché ho l'impressione di assistere a un dibattito surreale, la cui sentenza è già stata emessa. È un ricatto politico, una storia già scritta, visto che era evidente a tutti che, approvando a maggioranza qualificata un regolamento controverso, le conseguenze sarebbero state il veto sul bilancio, che allungherebbe le già non brillanti tempistiche dal Recovery plan.
Per quanto riguarda le relazioni esterne, leggo vi occuperete di Turchia, un paese dove i diritti umani sono calpestati e la libertà di stampa inesistente. Ma questo Parlamento, anziché fare ammenda sui miliardi di euro, visto che ne abbiamo parlato prima, regalati a Erdoğan, trova il tempo per dibattere su Polonia e Ungheria. Ecco, magari approfittatene per fare un bel dibattito sullo Stato di diritto, ma ad Ankara.
Infine, per quanto riguarda la sicurezza, non dimentichiamoci quanto è successo solo poche settimane fa a Vienna e a Nizza. In uno dei due casi l'assassino era approdato sulle coste italiane illegalmente. Non dimentichiamoci neppure che qui qualcuno, l'anno scorso, pensava di applicare l'articolo 7 all'Italia, il cui ministro dell'Interno Matteo Salvini aveva pensato di porre un argine al business dell'immigrazione clandestina.
Buon lavoro, signori, nonostante non ci siano i rappresentanti del Consiglio oggi. Serve un cambio di passo perché, se a Bruxelles si discute, nel resto d'Europa si muore.
"
Paolo BORCHIA,2020-10-21,IT,EU measures to mitigate social and economic impact of Covid-19 (debate),https://www.europarl.europa.eu/doceo/document/CRE-9-2020-10-21-INT-3-145-0000_IT.html,"  Paolo Borchia (ID).   – Signora Presidente, signor Commissario, onorevoli colleghi, siamo onesti, l'11 marzo l'OMS dichiara lo stato di pandemia, ma dopo sette mesi di risultati tangibili ne abbiamo ancora troppo pochi rispetto alle aspettative generate da troppi annunci.
Il Consiglio europeo di aprile ha stanziato 540 miliardi – evviva SURE – ma i 240 miliardi del MES non sono stati richiesti da nessun governo, forse perché le condizioni effettivamente non erano poi così vantaggiose. Faticosamente si è poi giunti ad un accordo sul recovery fund i cui tempi lunghi sono stati imputati in maniera grottesca, poco credibile addirittura, a chi nel Consiglio europeo o all'Eurogruppo neppure sedeva.
Solo due giorni fa il quotidiano El País ha rivelato che il governo di Madrid non intende avvalersi della componente prestiti del recovery fund. Qualcuno si è sorpreso, ma da questa parte dell'emiciclo abbiamo più volte cercato di spiegarvi che gli strumenti di cui si discute da mesi qualche problema probabilmente lo presentano.
L'Unione europea – concludo Presidente – è molto estesa, quando le priorità vengono imposte dall'alto, da Bruxelles verso i territori, queste sono le conseguenze. 
"
Paolo BORCHIA,2020-10-07,IT,EU diplomatic mission in Venezuela in view of possible elections (debate),https://www.europarl.europa.eu/doceo/document/CRE-9-2020-10-07-INT-3-108-0000_IT.html,"  Paolo Borchia (ID).   – Signor Presidente, onorevoli colleghi, signor Alto rappresentante, io non posso nascondere il mio sconcerto per un approccio così rinunciatario nei confronti di questa questione. Oggi oltre 5 milioni di venezuelani vivono al di fuori dei confini, costretti a fuggire per fame e per repressione, cinicamente trasformati in armi di controllo del potere da parte del regime.
La Banca mondiale definisce ""povero"" un individuo che vive con circa 2 euro al giorno: attualmente in Venezuela il salario minimo è di neanche la metà, con il Fondo monetario internazionale che stima al 15 000 % l'inflazione per il 2020.
Io da quest'Aula vorrei lanciare anche un messaggio di vicinanza e di solidarietà ai cittadini italiani ed europei che vivono nel Venezuela di Maduro, un paese senza acqua potabile, senza gas, senza carburante, senza industria, senza più risorse né speranze. E quando parliamo di sanzioni, onorevoli colleghi, ricordiamoci che il popolo venezuelano ne patisce quotidianamente una veramente pesante: questa sanzione si chiama comunismo.
"
Paolo BORCHIA,2020-06-18,IT,Foreign policy consequences of the COVID-19 crisis - The PRC national security law for Hong Kong and the need for the EU to defend Hong Kong's high degree of autonomy - The EU's response to the possible Israeli annexation in the West Bank (debate),https://www.europarl.europa.eu/doceo/document/CRE-9-2020-06-18-INT-2-043-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, signor Alto rappresentante, io auspico che la Commissione e i colleghi si attengano ai fatti. Non c'è nessuna corsa alle armi, nessuna operazione militare decisa all'improvviso. Stiamo parlando di una proposta legislativa da sottoporre ai canonici passaggi parlamentari di uno Stato democratico. Quindi non posso che stupirmi per questi allarmismi, ma evidentemente qui a Bruxelles c'è chi si è già dimenticato di come funziona la democrazia tanto da proporre intromissioni negli affari interni degli Stati sovrani preparandosi a metterne sotto processo l'autorità decisionale.
Proprio per questo ricordo alle istituzioni che i protagonisti del processo di pace nel Medio Oriente dovrebbero essere lo Stato d'Israele e l'Autorità palestinese, mentre all'Unione europea spetta solamente un ruolo di supporto da esercitarsi nella massima neutralità. E questo perché l'ambizione senza strumenti diventa velleitaria. Alcuni analisti internazionali hanno già sentenziato che l'Unione europea, Turchia e Iran abbaieranno senza mordere. 
"
Paolo BORCHIA,2020-05-13,IT,"Conclusions of the extraordinary European Council meeting of 23 April 2020 - New MFF, own resources and Recovery plan (debate)",https://www.europarl.europa.eu/doceo/document/CRE-9-2020-05-13-INT-1-100-0000_IT.html,"  Paolo Borchia (ID).   – Signor Presidente, onorevoli colleghi, i burocrati di Bruxelles sono maestri dell'illusionismo finanziario, vera arte di spacciare piccole somme come se si trattasse di miliardi di euro.
Sono parole dure, magari non vi piaceranno, ma non sono farina del mio sacco. Rappresentano invece l'opinione del Financial Times sul recovery fund, al momento una scatola vuota nonostante le speranze di cittadini e imprese, che invocavano interventi rapidi ed incisivi.
Mi rendo portavoce della delusione che deriva dal fatto che i primi timidi segnali di superamento della crisi sanitaria hanno preceduto i miliardi annunciati in pompa magna dalle istituzioni europee.
Si è perso tempo, se n'è perso troppo, addirittura qualcuno ha provato in maniera grottesca ad addossare le colpe a quanti nemmeno partecipano alle riunioni dell'Eurogruppo e del Consiglio europeo, quando invece sarebbe stato il caso, per una volta, di fare un bagno di umiltà, riconoscendo che molti insostenibili principi dogmatici dell'Unione, dalla normativa sugli aiuti di Stato al patto di stabilità e crescita, sono stati rinnegati in quanto inapplicabili in uno stato di crisi.
Una nota positiva, però, si trova nelle conclusioni del Presidente Charles Michel, che rivendica l'importanza di aumentare l'autonomia strategica dell'Unione e di produrre beni essenziali in Europa: in pratica, una marcia indietro rispetto all'overdose di neoliberismo che da anni, inascoltati, continuiamo a denunciare. 
"
Paolo BORCHIA,2020-02-12,IT,Preparation of the Extraordinary European Council Meeting of 20 February 2020 on the Multiannual Financial Framework (debate),https://www.europarl.europa.eu/doceo/document/CRE-9-2020-02-12-INT-3-049-0000_IT.html,"  Paolo Borchia (ID).   – Signora Presidente, onorevoli colleghi, ogni sette anni assistiamo a questo gioco delle parti, dove da un lato ci sono i pragmatici, i realisti, quelli che devono far quadrare i conti, dall'altro lato invece c'è qualche venditore di fumo che invece si spaccia per ambizioso.
Ma di questi tempi è il realismo che serve. Questa mattina, francamente, di realismo ne ho sentito poco. Ho sentito invece auspici da mille e una notte. Ho sentito vagheggiare di un bilancio in grado di ridurre le disuguaglianze, l'inquinamento, la disoccupazione, insomma una lunga e costosa lista dei desideri. 
Ma chi ha la capacità di amministrare la cosa pubblica inizia prima a riflettere sugli sprechi e sulle inefficienze. Infatti, ormai da anni da questi banchi sottolineiamo la necessità di dare la priorità alle politiche di bilancio più efficaci, dall'impresa all'agricoltura, alla ricerca e all'innovazione. Ma puntualmente, quando si tratta di tagliare i fondi destinati per esempio al Servizio di azione esterna, che è un inutile doppione delle ambasciate nazionali, oppure di ridurre i contributi alla Turchia, della quale l'Unione europea è diventata il bancomat, quest'Aula improvvisamente diventa sorda. 
"
Paolo BORCHIA,2020-01-14,IT,"Sustainable investment plan, just transition fund and Roadmap on Social Europe (debate)",https://www.europarl.europa.eu/doceo/document/CRE-9-2020-01-14-INT-2-203-0000_IT.html,"  Paolo Borchia (ID).   – Signora Presidente, onorevoli colleghi, mezzo milione di lavoratori interessati, 160 000 posti di lavoro a rischio in tutta Europa, cinquanta regioni coinvolte: questi sono i numeri verosimili di quella che potrebbe essere la prossima crisi occupazionale.
Secondo il vangelo del neoliberismo più spinto, pare che la Commissione europea stia proponendo una strategia di decarbonizzazione nella consapevolezza che aggraverà il problema della disoccupazione, il tutto all'insegna del fatalismo, perché sembra che vi siate rassegnati a deindustrializzare l'Europa, il continente dove è nata la rivoluzione industriale.
Io chiedo di che risorse verrà dotato questo fondo, visto che avete parlato di mille miliardi che ad oggi non esistono, e soprattutto pensate di risolvere qualcosa mandando dei disoccupati di cinquant'anni a fare dei corsi di formazione?
Se la strada è quella di scippare i fondi di coesione o il Fondo europeo di sviluppo regionale, allora non ci siamo. Io a questo punto chiedo l'aiuto degli interpreti, perché in italiano, in questi casi, si dice che la toppa è peggio del buco!
"
Paolo BORCHIA,2019-12-11,IT,The European Green Deal (debate),https://www.europarl.europa.eu/doceo/document/CRE-9-2019-12-11-INT-1-035-0000_IT.html,"  Paolo Borchia (ID).   – Signora Presidente, onorevoli colleghi, quello che avrei voluto dire alla signora von der Leyen prima che abbandonasse l'Aula – mi auguro nulla di personale – è che io, in parte, ho condiviso una piccola parte, e sottolineo piccola, della sua presentazione. Tuttavia, come forma mentis, ritengo che per migliorarsi serva concentrarsi sulle criticità.
In primo luogo, io mi chiedo dove troveremo i soldi per finanziare quella che a tutti gli effetti pare una riedizione del piano Juncker, vista la sacralità dei vincoli di bilancio. Inoltre, io mi permetto di provare a fare da portavoce non dei grandi investitori, quelli in grado di mobilitare trilioni, ma di parlare a nome di cittadini e di imprese fortemente preoccupati per quello che sarà il New Green Deal.
Ecco, sono i timori di chi teme che misure come queste dovrebbero essere ragionate sul lungo periodo e con la dovuta programmazione, quindi evitando che si riducano a degli spot costosissimi per accontentare l'opinione pubblica oppure, peggio, per tradursi in oneri che le imprese europee, a differenza di quelle dei paesi terzi, dovranno sopportare. Ad esempio, mi riferisco alla pressione cinese nel mercato dell'acciaio. Mi chiedo se il New Green Deal si farà carico di sanzionare l'inosservanza della Cina, oppure sceglierà di ignorare il soffocamento della nostra industria, così come è successo fino adesso.
Questo è come se la competitività non fosse tra i problemi che maggiormente gravano sulle imprese europee quando si confrontano con l'aggressività della concorrenza internazionale. Se manca la competitività si perdono quote di mercato e di conseguenza posti di lavoro e poi succede che le imprese delocalizzano e paradossalmente se ne vanno a inquinare in altri paesi.
Ecco, un'impostazione di bilancio di questo tipo rischia di sottrarre fondi dal prossimo budget pluriennale a settori chiave, come l'agricoltura o la politica di coesione. Io dubito che ai mancati beneficiari potremmo andare a raccontare che le loro aziende chiuderanno ma potranno godere di minori emissioni di anidride carbonica.
Concludo, signora Presidente, io auspico che le lobby legate magari...
(La Presidente interrompe l'oratore)
"
Paolo BORCHIA,2019-11-27,IT,Presentation by the Commission President-elect of the College of Commissioners and their programme (debate),https://www.europarl.europa.eu/doceo/document/CRE-9-2019-11-27-INT-3-027-0000_IT.html,"  Paolo Borchia (ID).   – Signora Presidente, onorevoli colleghi, quante sfide attendono la nuova Commissione europea! Ma le sfide, per essere vinte, necessitano di credibilità.
Signora von der Leyen, lei ha dichiarato di voler aumentare del 30 % le spese per la politica estera, ma non basta buttare denaro dei contribuenti per superare le posizioni, legittimamente diverse, tra i vari Stati. Poi, mi chiedo, servono davvero uffici dell'Unione europea alle isole Fiji o alle Barbados?
Clima: il vicepresidente Timmermans vorrebbe un'Europa campione del clima, ma se i paesi terzi non fanno la loro, non si accollano impegni avremo solo oneri per i cittadini e per le nostre imprese.
Bilanci nazionali: speriamo di non vedere più vincoli e parametri che vengono utilizzati dalla Commissione europea per giudicare se un governo democraticamente eletto sta simpatico o meno.
Concludo con una riflessione: come potete pensare di essere una Commissione inclusiva se avete rifiutato il confronto con chi rappresenta milioni di cittadini che a maggio hanno chiesto una discontinuità rispetto al passato? Buona fortuna, ne avrete tanto bisogno!
"
Paolo BORCHIA,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-275-0000_IT.html,"  Paolo Borchia (ID).   – Signora Presidente, onorevoli colleghi, nell'Unione ci sono regioni che presentano peculiarità dal punto di vista sismico e idrogeologico che aumentano il grado di vulnerabilità ai fenomeni meteorologici. Pensiamo, ad esempio, ai terremoti che hanno colpito le regioni dell'Italia centrale o alle alluvioni che regolarmente colpiscono le regioni del Nord Italia, un dramma che ha interessato Venezia solo pochi giorni fa ed è ancora negli occhi di tutti noi.
Le conseguenze dei fenomeni meteorologici hanno bisogno però di risposte diverse rispetto a quelle che l'Europa ha dato fino adesso, anche perché i cittadini italiani sono perfettamente consapevoli di essere contributori netti e, di conseguenza, hanno necessità e hanno l'aspettativa di avere risposte diverse e nutrono aspettative di un certo tipo.
I criteri di accesso al Fondo europeo di solidarietà, sebbene siano stati rivisti e semplificati nel 2014, continuano a presentare dei limiti che tuttora rallentano la mobilizzazione degli stanziamenti e non escludono inoltre il rischio che le richieste di mobilitazione possono essere respinte anche in caso di presenza di una reale catastrofe.
Il Parlamento europeo, tra l'altro, ha già richiesto più volte l'abbassamento di quei criteri di accesso che appaiono contraddittori rispetto alla natura emergenziale del Fondo. Le tempistiche nell'erogazione degli stanziamenti, in primis, visto che sei settimane di valutazione per la Commissione europea appaiono decisamente eccessive, mentre i tempi di liquidazione sono troppo lunghi e causano difficoltà gli enti beneficiari.
In conclusione, è fondamentale includere nuovi indicatori che vadano oltre il mero calcolo del danno al PIL, in quanto le ferite alle persone e alle collettività non possono essere quantificate soltanto con le percentuali.
"
Paolo BORCHIA,2019-11-13,IT,Order of business,https://www.europarl.europa.eu/doceo/document/CRE-9-2019-11-13-INT-1-058-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, vorrei sensibilizzare i colleghi sull'importanza di tenere un dibattito sulle dinamiche di un settore che in questo momento sta vivendo un momento molto particolare, un settore, tra l'altro, impegnato con diversi investimenti nel migliorare la sostenibilità dei processi produttivi. 
Ecco, a suffragio di questa richiesta, alcuni dati, alcune statistiche relative al primo semestre 2019: innanzitutto l'Europa ha perso altre quote di mercato, dopo averne perse nel 2018; tra i 10 produttori mondiali, tra i primi 10, abbiamo soltanto un paese dell'Unione europea, prima erano 2; la quota di mercato della Cina è aumentata dal 51 al 53 %, il recente caso dello stabilimento Ilva di Taranto, con le implicazioni anche sui siti di Genova e di Novi, quindi, stiamo parlando di 10 000 posti di lavoro, fanno sì che la drammaticità del momento faccia sì che le scelte non siano più differibili.
"
Paolo BORCHIA,2019-11-13,IT,Order of business,https://www.europarl.europa.eu/doceo/document/CRE-9-2019-11-13-INT-1-061-0000_IT.html,"  Paolo Borchia (ID).   – Nessuna obiezione.
"
Paolo BORCHIA,2019-11-13,IT,Turkish drilling activities in EU waters in the Eastern Mediterranean (debate),https://www.europarl.europa.eu/doceo/document/CRE-9-2019-11-13-INT-1-175-0000_IT.html,"  Paolo Borchia (ID).   – Signora Presidente, onorevoli colleghi, ultimamente ci troviamo in quest'Aula ad affrontare dibattiti dove la Turchia puntualmente è protagonista, ma protagonista in negativo. 
La decisione di comminare sanzioni presa dal Consiglio è sicuramente sacrosanta, ma non basta esprimere solidarietà a Cipro oppure impedire di viaggiare in Europa a poche persone implicate nelle attività illegali di trivellazione. Sicuramente in questo momento Erdogan non starà tremando.
Quello che è certo è che l'entità e la dimensione delle sanzioni non sono sufficienti e non sono proporzionate al danno patito dalla zona economica esclusiva di Cipro e all'aggressività del comportamento dei turchi. 
Signori, noi ci troviamo di fronte ad una realtà, quella turca, che non ha mai voluto mettere in discussione le proprie contraddizioni e che, soprattutto, ha sempre visto nell'Unione europea un bancomat e, purtroppo, quest'Aula troppe volte ne è stata complice. 
"
Paolo BORCHIA,2019-10-23,IT,Opening accession negotiations with North Macedonia and Albania  (continuation of debate),https://www.europarl.europa.eu/doceo/document/CRE-9-2019-10-23-INT-3-468-0000_IT.html,"  Paolo Borchia (ID).   – Signor Presidente, onorevoli colleghi, il Consiglio europeo ha sancito un momentaneo De profundis per il costoso processo di allargamento dell'Unione. 
Il presidente Macron ha posto il veto, non abbiamo capito se sia per i troppo numerosi cittadini albanesi che fanno richiesta d'asilo in Francia, oppure se sia una ripicca legata alla bocciatura della signora Goulard. 
Colleghi, noi per anni abbiamo assistito alla creazione di un gigante dai piedi d'argilla. Da un lato, l'Unione sperperava il denaro dei contribuenti europei, ignorando i pareri, i richiami della Corte dei conti; dall'altro lato, i paesi candidati si illudevano che Bruxelles fosse la panacea a tutti i loro problemi.
Albania, noi non possiamo dimenticare che questo paese fa parte dell'Organizzazione della Conferenza islamica, mentre i soldi dei contribuenti europei sparivano nelle inefficienze, l'OCI finanziava le scuole coraniche. In merito alla cosiddetta Nord Macedonia stiamo violando la storia di un popolo, perché la Makedonia è Salonicco non è Skopje.
Concludo Presidente con un'amara constatazione: si parla tanto di allargamento come chiave di contenimento dell'influenza russa o cinese nei Balcani, ma quando i cinesi hanno comprato metà Grecia non parlava nessuno. 
"
Paolo BORCHIA,2019-10-09,IT,Preparation of the European Council meeting of 17 and 18 October 2019 (debate),https://www.europarl.europa.eu/doceo/document/CRE-9-2019-10-09-INT-1-096-0000_IT.html,"  Paolo Borchia (ID).   – Signora Presidente, onorevoli colleghi, visto che il prossimo Consiglio europeo si occuperà, tra gli altri argomenti, anche degli sviluppi più recenti in ambito di politica estera, suggerirei caldamente che venissero fatte delle valutazioni molto attente in merito alla Turchia, in merito ai suoi comportamenti, in merito al suo ruolo all'interno del negoziato con l'Unione europea. Mi riferisco all'incursione navale che è stata effettuata in acque territoriali cipriote per l'ennesima violazione della Convenzione delle Nazioni Unite sul diritto del mare. 
A questo punto, visto che il Consiglio di luglio aveva comminato alcune sanzioni, tra l'altro definite irrilevanti dal ministro degli Esteri turco, io mi chiedo se il Consiglio europeo, alla luce della manifesta insufficienza delle misure finora applicate e alla luce del poco rispetto dimostrato dalla Turchia nei confronti dell'Unione, intenda sospendere tutti gli strumenti di assistenza finanziaria che, per il Quadro finanziario pluriennale, hanno superato i 4 miliardi.
Infine, concludo signora Presidente, alla luce dell'aperta ostilità adottata da Ankara nei confronti dell'Unione, mi chiedo se non sia il caso di sospendere, una volta per tutte, il processo di adesione.
"
Paolo BORCHIA,2019-09-18,IT,Presentation by the Council of its position on the draft general budget - 2020 financial year (debate),https://www.europarl.europa.eu/doceo/document/CRE-9-2019-09-18-INT-3-297-0000_IT.html,"  Paolo Borchia (ID).   – Signora Presidente, onorevoli colleghi, io ritengo strategiche le dotazioni dei programmi a sostegno di infrastrutture, imprese, ricerca e innovazione. Tuttavia ammetto di essere sorpreso nell'osservare come la proposta della Commissione per il 2020 preveda numerosi aumenti che, verosimilmente, metterebbero in ulteriore difficoltà le finanze dei paesi contributori netti, come l'Italia.
Siamo quasi alla fine del periodo di programmazione finanziaria e la performance finora registrata da questi strumenti presenta ancora troppi punti interrogativi. Gli stanziamenti non devono essere soltanto faraonici, ma affrontare con metodo i problemi che affliggono le nostre realtà produttive. 
Parliamo delle procedure di accesso ai bandi della Commissione, fuori dalla portata delle entità più piccole, nonostante siano proprio queste ad averne più bisogno. In Italia e in Europa ci sono esempi di eccellenza che si scontrano con requisiti spesso impossibili da soddisfare, quindi gradirei che la Commissione tenesse conto di queste criticità, a meno che l'intenzione non sia quella di escludere in partenza le realtà più piccole per destinare le risorse esclusivamente ai soliti colossi, come troppo spesso succede.
"
Paolo BORCHIA,2024-01-16,IT,"Fight against the resurgence of neo-fascism in Europe, also based on the parade that took place in Rome on 7 January (debate)",https://www.europarl.europa.eu/doceo/document/CRE-9-2024-01-16-INT-2-429-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, crescita zero, PIL che corre quasi ovunque tranne che nell'eurozona, economia tedesca grande malato d'Europa. Anzi, a proposito di dibattiti, magari sarebbe interessante farne uno anche relativamente a quello che sta succedendo sulle strade tedesche.
In questo contesto la plenaria come viene occupata? Con un dibattito strumentale e inattuale che arriva con qualche decennio di ritardo, a metà tra un disco rotto e una banale arma di distrazione di massa. Però non è la prima occasione in cui vediamo gli acchiappafantasmi aleggiare in quest'Aula. Quindi zero senso delle priorità e altra occasione persa.
Avremmo potuto discutere in maniera più equilibrata di estremismi, sia di destra che di sinistra, magari aprire un dibattito sull'eredità culturale degli anni di piombo ma si è preferito utilizzare per due ore quest'Aula, impegnando una settantina di traduttori, per meri scopi di campagna elettorale. Il più grosso problema non è l'estremismo ma la grande ingiustizia, casomai, è rappresentata da troppe stragi senza colpevoli.
Colleghi, la mia storia politica è chiara e univoca, io sono la persona meno adatta a difendere chi fa un braccio teso o chi fa riferimento a qualsiasi tipologia di estremismo, ma adesso serve dare una risposta a chi ha paura, a chi non arriva a fine mese, a chi è svantaggiato. Serve dare una prospettiva a chi a volte, con poca conoscenza della storia, si rifugia in atteggiamenti estremi. Ma smettiamola di cercare i fantasmi del passato!
"
Paolo BORCHIA,2023-12-12,IT,Framework for ensuring a secure and sustainable supply of critical raw materials (debate),https://www.europarl.europa.eu/doceo/document/CRE-9-2023-12-12-INT-2-018-0000_IT.html,"  Paolo Borchia,  a nome del gruppo ID. – Signor Presidente, signor Commissario, onorevoli colleghi, normalmente si inizia a costruire una casa dalle fondamenta e non dal tetto e politicamente, prima di sbandierare grandi obiettivi, ci si dovrebbe chiedere se si hanno a disposizione gli strumenti per conseguire questi obiettivi. Oggi abbiamo l'ennesima conferma che la transizione verde non è stata architettata con il massimo della razionalità, diciamo così.
Io faccio i complimenti alla relatrice perché è stato un lavoro condotto con una grande rapidità. Ecco, forse il suo intervento è stato troppo ottimista, però sia chiaro che il problema non è il testo che andremo a votare in questa plenaria – un testo che tra l'altro la Lega supporterà. Il problema è che è un testo che è arrivato troppo tardi, un testo che è arrivato dopo i diktat sul Green Deal.
Altro tema: mancano finanziamenti adeguati. Da questo punto di vista sarebbe bene, magari, andare a dare un'occhiata e prendere ad esempio quella che è stata l'azione intrapresa dal Regno Unito sul tema delle materie prime critiche.
Quindi oggi mettiamo il primo mattone, ma la corsa per recuperare il tempo perduto sarà lunga e molto complicata.
"
Paolo BORCHIA,2023-12-12,IT,European Economic Security Strategy (debate),https://www.europarl.europa.eu/doceo/document/CRE-9-2023-12-12-INT-2-421-0000_IT.html,"  Paolo Borchia,  a nome del gruppo ID. – Signor Presidente, onorevoli colleghi, per raggiungere l'obiettivo di mettere l'Europa al sicuro dal punto di vista economico serve innanzitutto la capacità di investire, e per investire serve una riforma sostenibile del patto di stabilità.
Ecco, a casa mia i patti vanno rispettati, e per rispettarli servono regole sostenibili e non cervellotiche; regole che non vadano a mortificare e ghettizzare quei paesi che hanno un debito pubblico elevato.
Per mettere in sicurezza l'economia serve anche essere più autonomi dal punto di vista energetico. In questi cinque anni abbiamo invece visto come le politiche, purtroppo a volte zelanti, su clima ed energia abbiano disincentivato gli investimenti su quelle fonti che potevano essere alternative rispetto all'intermittenza e alla non programmabilità delle fonti rinnovabili, destinate comunque ad avere un ruolo importante nella transizione energetica.
Investimenti e risorse energetiche sono dunque due tra gli elementi necessari per rafforzare la sicurezza economica europea, un tema trascurato troppo a lungo ed emerso con prepotenza dopo la pandemia e il conflitto in Ucraina.
Quindi, in conclusione, tutti i bei progetti hanno bisogno di investimenti ma serve anche l'umiltà di riconoscere quando determinate ricette non hanno funzionato e, se guardiamo i dati relativi alla crescita e al prodotto interno lordo, ci dobbiamo rendere conto come in Europa per anni abbiamo camminato mentre altri correvano.
"
