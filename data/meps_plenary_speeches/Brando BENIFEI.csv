MP,Date,Language,Title,Url,Content
Brando BENIFEI,2023-11-22,IT,"Humanitarian situation in Gaza, the need for the release of hostages and for an immediate humanitarian truce leading to a ceasefire and the prospects for peace and security in the Middle East (debate)",https://www.europarl.europa.eu/doceo/document/CRE-9-2023-11-22-INT-3-052-0000_IT.html,"  Brando Benifei (S&D).   – Signor Presidente, signor Alto rappresentante, onorevoli colleghi, sono ore decisive: i negoziati in corso sembrano portare a una possibile tregua, a un rilascio degli ostaggi. Ci auguriamo che possa accadere quanto prima. 
Questo lieve ottimismo, però, lascia subito spazio alla constatazione di una drammatica situazione sul campo: a più di un mese dal criminale attacco di Hamas, i morti continuano ad aumentare a Gaza; mancano beni di prima necessità: acqua, cibo, medicinali, combustibile. Questo scenario drammatico lo ha potuto vedere proprio lei, Alto rappresentante, e ha tracciato, io credo, correttamente la strada da seguire: sì a un'immediata cessazione delle ostilità per garantire il passaggio degli aiuti umanitari verso Gaza; no alla sua rioccupazione da parte di Israele e no all'espulsione forzata dei palestinesi. 
Voglio ripeterlo come l'ho già detto in quest'Aula: Israele ha il diritto di difendersi ma non alla vendetta e i civili vanno protetti. L'Europa sta dimostrando nei fatti che può, se vuole, parlare con una voce propria e svolgere una funzione diplomatica importante. 
Continuiamo a farlo. Facciamolo veramente. Non c'è più tempo: fermiamo questa guerra. 
"
Brando BENIFEI,2023-11-21,IT,Proposals of the European Parliament for the amendment of the Treaties (debate),https://www.europarl.europa.eu/doceo/document/CRE-9-2023-11-21-INT-2-327-0000_IT.html,"  Brando Benifei (S&D).   – Signor Presidente, onorevoli colleghi, le sfide che l'Unione europea si trova ad affrontare ci pongono davanti a un bivio: fare un passo avanti nel processo di integrazione o, come ha detto recentemente anche Mario Draghi, non restare altro che un mercato comune, perdere centralità, perdere il proprio ruolo nel mondo.
La proposta che ci accingiamo a votare è il primo passo per portare i leader del Consiglio ad affrontare la discussione sul lancio di una convenzione per riformare i trattati. Oggi più che mai servono riforme per rafforzare il ruolo del Parlamento europeo e per superare il meccanismo del diritto di veto in Consiglio. Vogliamo che, come succede in ogni democrazia compiuta, i cittadini abbiano la possibilità di esprimersi direttamente, che siano ampliate le competenze dell'Unione in materie chiave, quali la protezione dell'ambiente, la salute, le politiche del lavoro e le politiche sociali: fondamentale è proprio un protocollo per il progresso sociale. 
Chi vuole un'Europa più forte e più unita a volte è considerato un utopista. Io penso che lo sia in negativo chi vuole farci credere che gli Stati europei possano ancora contare singolarmente non uniti. Abbiamo finalmente un po' di coraggio. Lo dico anche ai nostri governanti: abbiate coraggio e date all'Europa la forza di cui ha bisogno. 
"
Brando BENIFEI,2023-11-20,IT,"Children first - strengthening the Child Guarantee, two years on from its adoption - Reducing inequalities and promoting social inclusion in times of crisis for children and their families (joint debate – International Day of the Rights of the Child)",https://www.europarl.europa.eu/doceo/document/CRE-9-2023-11-20-INT-1-046-0000_IT.html,"  Brando Benifei,  a nome del gruppo S&D. – Signora Presidente, onorevoli colleghi, oggi è la Giornata mondiale dell'infanzia. Mi addolora dover sottolineare che la situazione per i bambini è ancora drammatica quando guardiamo alla povertà infantile in Europa e in Italia. 
Parto proprio dal mio Paese: la Premier Giorgia Meloni ha ricevuto in dote dall'Unione europea la Garanzia per l'infanzia e un eccellente piano nazionale per la sua messa in atto. Ma dal suo insediamento tutto è fermo: non si sa che fine abbia fatto il gruppo di lavoro sulla garanzia per l'infanzia; viene tagliata la spesa sociale con una legge di bilancio disastrosa e il PNRR proprio sull'infanzia e i nidi è in alto mare. Segnalo che nel 2022 il 13,4 % dei bambini si trovava in povertà assoluta, sottolineo povertà assoluta; il tempo pieno garantito solo al 38,1 % degli studenti della scuola primaria e i NEET oltre il 23%: il dato più alto nell'Unione europea. 
Dati che fanno arrabbiare e che mostrano che non possiamo perdere tempo. Invece, stiamo sprecando risorse e opportunità. È una vergogna. Non vale solo per l'Italia tutto questo: la povertà minorile è in crescita in Europa, con milioni di minori a rischio. Non possiamo permettere che anni di battaglie contro la povertà infantile siano vanificate. 
Per esempio, domani possiamo insieme fare un passo avanti e chiedere un finanziamento di almeno 20 miliardi di euro per la Garanzia per l'infanzia per sostenere ulteriormente questi programmi, sperando siano realizzati nei tempi e nei modi giusti, anche per rispondere all'esigenza dei bambini rifugiati – penso al tema dei bambini ucraini e di altri Paesi. 
Altrimenti, se non ci diamo una mossa, condanneremo milioni di bambini a un futuro indegno.
"
Brando BENIFEI,2023-11-08,IT,Conclusions of the European Council meeting of 26-27 October 2023 - Humanitarian crisis in Gaza and the need for a humanitarian pause (joint debate - Conclusions of the European Council and the humanitarian crisis in Gaza and the need for a humanitarian pause),https://www.europarl.europa.eu/doceo/document/CRE-9-2023-11-08-INT-1-113-0000_IT.html,"  Brando Benifei (S&D).   – Signora Presidente, onorevoli colleghi, ""corriamo il pericolo gravissimo che Benjamin Netanyahu e i suoi alleati fanatici approfittino della crisi di Gaza per scacciare i palestinesi da tutti i territori occupati. Rischiamo una guerra regionale per questi messianici criminali"". Queste sono le parole non di un attivista filopalestinese, ma di Ehud Olmert, ex premier della destra nazionalista del Likud, in un'intervista a un giornale italiano. 
La legittima difesa di Israele contro l'odioso attacco terroristico di Hamas non può prescindere dalla protezione dei civili a Gaza e dal rispetto del diritto internazionale. Nessuna punizione collettiva di un popolo è accettabile.
È necessaria adesso una cessazione delle ostilità per consentire l'arrivo degli aiuti umanitari. Serve il rilascio degli ostaggi, una de-escalation e lo stop ai flussi di denaro verso le organizzazioni terroristiche, unitamente a un vero processo che porti alla creazione, finalmente, di due Stati, fermando l'avanzamento delle colonie in Cisgiordania e con una presenza internazionale a Gaza. Solo così si potranno garantire giustizia e sicurezza a israeliani e palestinesi.
L'Europa parli finalmente con una voce sola per ridare un senso all'ordine internazionale e salvare vite umane.
"
Brando BENIFEI,2023-10-18,IT,"The despicable terrorist attacks by Hamas against Israel, Israel’s right to defend itself in line with humanitarian and international law and the humanitarian situation in Gaza (debate)",https://www.europarl.europa.eu/doceo/document/CRE-9-2023-10-18-INT-3-048-0000_IT.html,"  Brando Benifei (S&D).   – Signor Presidente, signor Alto rappresentante, abbiamo condannato il massacro perpetrato dai criminali di Hamas e sosteniamo il diritto sacrosanto di Israele a difendersi e a neutralizzare la capacità offensiva dei terroristi, oltre a chiedere l'immediato rilascio di tutti gli ostaggi.
Non possiamo invece accettare l'affermarsi del diritto alla vendetta. A Gaza siamo di fronte a una vera catastrofe umanitaria su cui non possiamo tacere, e un assedio totale senza acqua né elettricità sarebbe una grave violazione del diritto internazionale umanitario. Sarebbe anche un favore ad Hamas e ai suoi burattinai, a partire dall'Iran, che vogliono alimentare una spirale di violenza e distruzione senza fine.
La comunità internazionale si impegni invece subito per isolare i terroristi e i loro sostenitori, per combattere il ritorno di odiose forme di antisemitismo e per una rapida fine dei bombardamenti, oltre a sostenere la ripresa di un'attività diplomatica, che restituisca una speranza di pace ai popoli israeliano e palestinese, dopo anni di paura, violenze e occupazioni illegali. L'Europa faccia finalmente la propria parte per la pace.
"
Brando BENIFEI,2023-10-18,IT,A true geopolitical Europe now (topical debate),https://www.europarl.europa.eu/doceo/document/CRE-9-2023-10-18-INT-3-229-0000_IT.html,"  Brando Benifei (S&D).   – Signora Presidente, onorevoli colleghi, i tragici avvenimenti di queste settimane ci consegnano nuove crisi dai risvolti imprevedibili e globali, dai flussi migratori alle guerre, alle questioni della sicurezza. Tutte ci chiedono un'Europa che sia davvero un attore geopolitico efficace, ma per realizzare tutto questo serve fare un passo in avanti nell'unità politica europea.
Voglio usare questo momento e questo nostro dibattito per ribadirlo: non risolveremo con fragili accordi politici o con scelte dettate dalle crisi la nostra debolezza; la risolveremo se sapremo costruire l'unità politica dell'Europa, superando i meccanismi dei veti e dando un vero assetto federale alla Commissione europea, alle istituzioni come questo Parlamento e al Consiglio, che deve diventare un vero Senato degli Stati, in grado di decidere con la rapidità necessaria di fronte a un mondo che cambia velocemente.
Non basta essere i primi nel decidere delle norme – penso ai temi digitali – dobbiamo essere i primi a costruire una capacità di azione globale.
"
Brando BENIFEI,2023-10-18,IT,Fighting disinformation and dissemination of illegal content in the context of the Digital Services Act and in times of conflict (debate),https://www.europarl.europa.eu/doceo/document/CRE-9-2023-10-18-INT-3-369-0000_IT.html,"  Brando Benifei (S&D).   – Signor Presidente, onorevoli colleghi, lo abbiamo visto chiaramente anche in questi giorni di conflitto: la disinformazione può avere effetti devastanti e ulteriormente alimentare odio e tensioni, se non governata e contrastata.
L'Europa si è posta all'avanguardia con il Digital Services Act, introducendo misure di responsabilità delle piattaforme, necessarie per proteggere i cittadini europei e per creare un ambiente online sano. Queste misure diventano ancora più necessarie in periodi storici come questi, dai conflitti alla pandemia, alle crisi economica e climatica. 
Diffondere fake news che possono arrivare a milioni di utenti solo per avere dei clic e dei profitti e dei guadagni personali, anche in senso politico, è irresponsabile e pericoloso, ma altamente probabile, fattibile e non così difficile, purtroppo. È stato quindi importante vedere in funzione le nuove regole, anche con l'azione intrapresa dal Commissario Breton nei confronti, per esempio, di X.
Penso che dovremo continuare in questa direzione, pensando anche a momenti importanti come le elezioni europee del prossimo giugno. Per questo vogliamo andare oltre, oltre il codice di condotta sulla disinformazione, il DSA e gli altri strumenti. Vogliamo ad esempio introdurre nel regolamento sull'intelligenza artificiale l'obbligo di etichettare chiaramente quando un contenuto è generato da intelligenza artificiale, proprio per evitare che venga usato per influenzare in maniera distorta i processi democratici. Su questo sarà importante anche la compliance anticipata volontaria su cui stiamo lavorando.
La pace, la democrazia e i diritti fondamentali devono essere alla base della governance anche del mondo virtuale e digitale.
"
Brando BENIFEI,2023-10-18,IT,Mental health at work (debate),https://www.europarl.europa.eu/doceo/document/CRE-9-2023-10-18-INT-3-431-0000_IT.html,"  Brando Benifei (S&D).   – Signora Presidente, onorevoli colleghi, ogni anno si perdono circa 12 miliardi di giornate lavorate a causa di depressione o ansia, con un costo per l'economia mondiale di quasi 1 000 miliardi di dollari.
Questi sono dati che preoccupano l'Organizzazione mondiale della sanità e l'Organizzazione internazionale del lavoro, che hanno elaborato linee guida e un'informativa sulla salute mentale sul posto di lavoro e tornano a chiedere azioni concrete per affrontare i problemi di salute mentale nella popolazione attiva.
Secondo molte stime, la pandemia ha aumentato ansia e depressione a livello mondiale, ma la spesa in bilancio dei governi nazionali per la tutela della salute mentale non è ancora sufficiente. Purtroppo prevalgono ancora forme di stigma sociale, di preoccupazione a esplicitare questo tipo di problematiche. Invece, dobbiamo fare in modo che con le nuove tecnologie ci siano sempre più possibilità per aiutare le persone, anche con nuove forme di terapia. Dobbiamo invece evitare che lo stress o anche le nuove forme di lavoro creino nuove barriere e nuovi problemi mentali. Ad esempio, il diritto alla disconnessione è estremamente importante.
La tutela della salute mentale è un diritto umano.
"
Brando BENIFEI,2023-10-18,IT,Islamist terrorist attack on French schools and the need to protect people and promote social cohesion (debate),https://www.europarl.europa.eu/doceo/document/CRE-9-2023-10-18-INT-3-484-0000_IT.html,"  Brando Benifei (S&D).   – Signor Presidente, onorevoli colleghi, reagiamo con sgomento alle morti, in seguito agli atti terroristici avvenuti in Francia e in Belgio. Ancora una volta i cittadini europei vengono colpiti.
Di fronte a tutto questo però non dobbiamo rassegnarci. Si deve e si può fare qualcosa, qualcosa di diverso da speculazioni vergognose e generalizzanti sulla pelle di migranti e profughi, frutto di una visione soltanto razzista, spesso promossa dalla destra.
Il fenomeno del radicalismo fonda spesso le sue origini in un'assenza di educazione e integrazione nei paesi europei. Troppi giovani oggi vivono ghettizzati e rassegnati nelle banlieues delle nostre metropoli. Serve perciò una vera integrazione, ma bisogna anche investire sulla sicurezza, affinché quello che è accaduto non si ripeta più. L'attentatore di Bruxelles era già stato attenzionato per atti criminali: non doveva essere dove si trovava.
Dobbiamo essere certi che la sicurezza sia garantita per i nostri cittadini, proprio per evitare che visioni radicali di esclusione, di contrasto alle persone, che sono poi idee razziste, vadano a sostituirsi alla nostra convivenza. Per farlo servono politiche efficaci.
"
Brando BENIFEI,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-090-0000_IT.html,"  Brando Benifei (S&D).   – Signor Presidente, onorevoli colleghi, ieri in quest'Aula abbiamo commemorato il decimo anniversario della tragedia di Lampedusa: 368 uomini, donne e bambini che hanno perso la vita nel tentativo di cercare una vita migliore.
Fa rabbia pensare che un accordo sul pacchetto migrazione e asilo sia ancora bloccato perché alcuni ritengono che la presenza di navi delle ONG sia un incentivo per l'immigrazione, mentre i dati ci dicono che non è così. Ciononostante, esponenti di Fratelli d'Italia, in quest'Aula, su questi temi, ieri hanno detto cose vergognose.
Dopo il naufragio, quel naufragio terribile che ricordiamo, c'è stata Mare Nostrum, una missione di ricerca e soccorso, che va ripristinata adesso come missione europea. Invece, dopo la tragedia di Cutro il governo italiano ha criminalizzato chi salva vite in mare e ha istituito un ""pizzo"" per uscire dai CPR, questo sì, un ""pizzo di Stato"".
Serve tempo, dicono. Tempo non ce n'è più, dopo dieci anni e 28 000 persone tra morti e dispersi, bisogna agire subito.
"
Brando BENIFEI,2023-10-03,IT,Situation in Nagorno-Karabakh after Azerbaijan’s attack and the continuing threats against Armenia (debate),https://www.europarl.europa.eu/doceo/document/CRE-9-2023-10-03-INT-2-371-0000_IT.html,"  Brando Benifei (S&D).   – Signora Presidente, onorevoli colleghi, condanniamo con forza l'aggressione militare dell'Azerbaigian nei confronti della regione a maggioranza armena del Nagorno-Karabakh.
Sono più di 100 000 i profughi già arrivati in Armenia da una regione che era abitata da oltre 120 000 persone. Qualsiasi trasferimento forzato di persone e ogni possibile azione contro di loro per motivi etnici è e sarà da considerarsi un crimine contro l'umanità.
Preoccupa poi il fragilissimo quadro politico. L'autoproclamata repubblica che ha governato il Nagorno-Karabakh per oltre trent'anni ha infatti già annunciato che dal prossimo gennaio scioglierà le sue istituzioni. Il rischio è che questo vuoto venga colmato da attori esterni come Russia e Turchia.
La decisione dell'ONU di inviare per la prima volta una missione è una buona notizia, ma non basta. L'Unione europea non deve restare un attore defilato, ma deve agire attivando tutti i suoi strumenti diplomatici per far tornare il dialogo, per far convergere in un dialogo gli attori protagonisti di questa vicenda e garantire sempre la protezione della popolazione locale.
"
Brando BENIFEI,2023-10-02,IT,Signing of acts adopted in accordance with the ordinary legislative procedure (Rule 79),https://www.europarl.europa.eu/doceo/document/CRE-9-2023-10-02-INT-1-027-0000_IT.html,"  Brando Benifei (S&D).   – Signora Presidente, grazie per le sue parole di ricordo del Presidente Napolitano. Ci tenevo ad aggiungere qualcosa da parte nostra, come delegazione del Partito Democratico.
Il Presidente Giorgio Napolitano è stato un uomo di Stato e delle istituzioni italiane ed europee. Parlamentare prima di tutto, ma anche uomo di governo e, come lei ha ricordato, il primo Presidente della Repubblica a essere eletto per una seconda volta. Egli scelse, da Presidente, come prima visita nel 2006, l'isola di Ventotene per il seminario federalista fondato da Altiero Spinelli.
È stato omaggiato in questi giorni da leader e personalità di tutto il mondo, non solo nel campo della politica. È stato un grande meridionalista, oltre che un intellettuale, un amante dell'arte e della musica. Ha attraversato la storia del Novecento e della sinistra italiana, come titola la sua autobiografia ""Dal Pci al socialismo europeo"". Non aveva paura di mettere in discussione dogmi e certezze. In questo Parlamento europeo è stato un collega stimato e determinato – lei lo ha ricordato come presidente della commissione per gli affari costituzionali – e poi è stato presidente anche del Movimento Europeo in Italia.
Voglio ricordarlo, infine, ancora con queste sue parole: ""Oggi per l'Europa occorre che quanti credono nei suoi valori e sentono l'imperativo della sua unità sappiano osare e rischiare, non dimenticando che, specie per superare incomprensioni, condizionamenti storici, contagiose paure e resistenze al nuovo, la politica deve farsi passione"". Parole dense di significato in un momento decisivo per la nostra storia, un testamento morale a cui rivolgere gratitudine e da cui attingere.
"
Brando BENIFEI,2023-09-13,IT,State of the Union (debate),https://www.europarl.europa.eu/doceo/document/CRE-9-2023-09-13-INT-3-076-0000_IT.html,"  Brando Benifei (S&D).   – Signora Presidente, onorevoli colleghi, Presidente von der Leyen, l'Europa risponderà all'appello della Storia solo se riuscirà a liberarsi dal ricatto dei nazionalismi che mettono il veto sul futuro delle nuove generazioni.
La pandemia, la guerra alle nostre porte e il cambiamento climatico hanno costretto l'Europa a rispondere unita con misure straordinarie per uscire dalle emergenze. Ma reagire non basta più: serve un'Europa capace di anticipare e governare il cambiamento.
Rendiamo permanente il NextGenerationEU e dotiamo l'unione di un vero bilancio federale. Riformiamo la governance economica per promuovere una crescita giusta e sostenibile. Agiamo con coraggio per mettere al servizio degli esseri umani tecnologie straordinarie come l'intelligenza artificiale.
Non facciamoci intimidire, anzi, Presidente von der Leyen, non si faccia intimidire lei da quelle forze politiche, alcune a lei vicine, che tentano di affossare le norme europee necessarie per salvare il pianeta.
Alle prossime elezioni ci sarà, da una parte, chi saprà dare risposte alla chiamata della Storia e, dall'altra, chi fornirà giustificazioni e capri espiatori. Gli europei sanno già di chi fidarsi: gli europei sono pronti.
"
Brando BENIFEI,2023-09-12,IT,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-071-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, ""Orde di migranti clandestini richiedono misure urgenti contro un'impresa criminale ordita all'inizio di questo secolo per cambiare la composizione demografica della Tunisia"": queste erano le parole del Presidente tunisino, Kais Saied, alcuni mesi fa, un linguaggio terribile, tremendo, verso chi fuggiva da guerre e cambiamenti climatici nei Paesi dell'Africa subsahariana.
È in questa situazione, in un Paese dove gli oppositori sono in carcere e dove avanza l'autoritarismo, che a luglio è stato firmato un memorandum di intesa politica tra questo governo tunisino e l'Unione europea. Questo accordo preoccupa per la forma, perché l'esperienza libica dovrebbe averci insegnato come accordi bilaterali di questo tipo siano drammaticamente fallimentari, e preoccupa per la sostanza, perché è l'ennesimo tentativo inutile di esternalizzare il controllo delle frontiere europee con grandi rischi per i diritti umani.
Il mio partito, il Partito Democratico, sarà in questi giorni in Tunisia per capire se la strada può essere un'altra. L'Europa deve finalmente fare una propria politica sulla migrazione, fondata su flussi legali, solidarietà e accordi che rispettino i nostri valori. Lo può fare se si ha la volontà politica, altrimenti saremo ancora e sempre sotto ricatto da dittatori o aspiranti tali.
"
Brando BENIFEI,2023-09-11,IT,"Amendments to Parliament’s Rules of Procedure with a view to strengthening integrity, independence and accountability (debate)",https://www.europarl.europa.eu/doceo/document/CRE-9-2023-09-11-INT-1-109-0000_IT.html,"  Brando Benifei (S&D).   – Signora Presidente, onorevoli colleghi, con la riforma delle regole di procedura dimostriamo di voler rafforzare l'integrità, l'indipendenza e la trasparenza della nostra Istituzione dopo gli scandali che hanno mostrato la permeabilità del sistema. 
Si tratta di norme chiare e ambiziose, come l'obbligo per i deputati di presentare un'ulteriore dichiarazione patrimoniale e l'obbligo di pubblicare tutte le riunioni programmate con i portatori di interesse, norma che prima si applicava solo a titolari di cariche specifiche o con ruolo attivo in un dossier. Viene introdotta poi una nuova composizione del comitato consultivo che includerà tre esperti indipendenti e viene dato a questo organo la possibilità di segnalare direttamente presunte violazioni. 
Non c'è tutto quello che è necessario, serve lavorarci ancora, fare ulteriori passi, ma questo è un primo passo estremamente importante. 
Sono norme necessarie ed è inspiegabile che una parte della destra in questo Parlamento si voglia opporre a queste nuove regole. Una cosa è certa: il voto finale in Aula rivelerà chi vuole davvero riformare la nostra istituzione, proteggendola da influenze esterne, e chi invece vuole mantenere lo status quo, magari dopo essersi riempito la bocca in questi ultimi mesi di inutile propaganda su questi temi. 
(L'oratore accetta di rispondere a una domanda ""cartellino blu"")
"
Brando BENIFEI,2023-09-11,EN,"Amendments to Parliament’s Rules of Procedure with a view to strengthening integrity, independence and accountability (debate)",https://www.europarl.europa.eu/doceo/document/CRE-9-2023-09-11-INT-1-111-0000_EN.html,"  Brando Benifei (S&D),  blue-card answer. – I think it’s very delicate when we put a limit on the activity of a parliamentarian. So we need to consider these issues with care and with attention. However, I think that the rules we are putting in this text are simply increasing transparency and an overall control on our democratic procedures, a form of collective scrutiny.
So, I think we should never underestimate this issue. We need to consider the freedom of the mandate, the freedom to have any idea that is compatible with democratic values in this Chamber, to be protected, but at the same time, we need to protect democracy from the risk of corruption and external influence.
"
Brando BENIFEI,2023-07-13,EN,Global Convergence on Generative AI (debate),https://www.europarl.europa.eu/doceo/document/CRE-9-2023-07-13-INT-4-044-0000_EN.html,"  Brando Benifei,  on behalf of the S&D Group. – Mr President, Commissioner, we are happy to have you today for this very timely debate that was proposed together with some other colleagues. Generative AI is the hot topic of the moment, and for the last few months we have all witnessed the amazing things it can do, to the point that human creations are now often totally indistinguishable from AI ones. This opens up countless opportunities for innovation, but also raises a lot of concerns on privacy, IP rights, disinformation, environment, jobs, etc. This is why Parliament has put forward an ambitious proposal, a light but targeted legislative intervention in the AI Act regarding the generative AI. That was approved – the old text of the AI Act – just one month ago, and we are happy now to see signs of openness by the Commission and also by some Member States to consider these ideas, in particular our call for these systems to label their content so as to indicate that these are generated by an AI. We have also dealt with the specific issue of deepfakes, of the production of illegal content and of the copyright protection.
Back when the first letter on the request for a moratorium on these systems was published, we replied by making concrete proposals for global initiatives, as we are convinced that stopping the development of these technologies is not realistic. Instead, it needs to be governed. This is why we welcome the initiatives taken by several Commissioners to take immediate action at the international level. But let me be very clear: voluntary pacts or codes of conduct must not be a way to undermine the legislative process that is going on in parallel and which we hope to finalise in the upcoming months with a great sense of urgency, as this Parliament has been at the forefront of AI regulation and governance since our very first resolution in 2016, and we are now instrumental on the first ever regulation on AI.
This is one of the many reasons why we need to reiterate our long—standing call for a parliamentary dimension to the Trade and Technology Council. Global cooperation on AI, in particular with trusted partners, is crucial, but it cannot happen behind closed doors, as it has been the case so far. We know our American colleagues in Congress share the same view. We talk with them. So we strongly call on you to finally deliver on this without further ado.
"
Brando BENIFEI,2023-07-12,IT,"Conclusions of the European Council meeting of 29-30 June 2023, in particular the recent developments in the war against Ukraine and in Russia (debate)",https://www.europarl.europa.eu/doceo/document/CRE-9-2023-07-12-INT-3-046-0000_IT.html,"  Brando Benifei (S&D).   – Signor Presidente, onorevoli colleghi, dal Consiglio europeo è arrivata un'altra dimostrazione di unità nel condannare e reagire con massima fermezza l'aggressione di Putin contro l'Ucraina.
La distruzione da parte della Russia della diga di Kakhovka, un vero e proprio atto di ecoterrorismo di Stato, ha causato un danno incalcolabile dal punto di vista umanitario e ambientale, è una minaccia alla sicurezza dell'intero continente, vista la prossimità anche con una centrale nucleare.
L'Europa deve perciò continuare senza esitazioni a supportare la resistenza ucraina ma non si può tacere sulla decisione degli Stati Uniti di fornire bombe a grappolo, armi vietate dalla convenzione di Oslo, sottoscritta da tutti i paesi dell'Unione europea.
Una scelta sbagliata su cui non possiamo farci condizionare da Putin e su cui l'Unione europea deve farsi sentire con più forza, mantenendo l'impegno per la de-escalation e per una pace giusta per il popolo ucraino, che ormai da più di 500 giorni lotta per la propria libertà e sopravvivenza.
"
Brando BENIFEI,2023-07-11,IT,Nature restoration (debate),https://www.europarl.europa.eu/doceo/document/CRE-9-2023-07-11-INT-2-093-0000_IT.html,"  Brando Benifei (S&D).   – Signora Presidente, onorevoli colleghi, noi del Partito Democratico italiano, noi Socialisti e Democratici, appoggeremo la legge sul ripristino della natura, una scelta fondamentale per far guarire il nostro pianeta, ripristinando habitat terrestri e marini degradati, proteggendo fiumi e foreste.
Ci battiamo ogni giorno per ottenere risorse adeguate per una transizione ecologica efficace che tuteli le persone e il lavoro, mentre la destra si è lanciata in una crociata ideologica contro l'ambiente, contro la scienza, contro il futuro delle nuove generazioni mentre in Italia sta sprecando i fondi del PNRR.
Colleghi, ascoltate i giovani europei, Greta Thunberg che oggi è qui, e tutti loro vanno ringraziati perché hanno saputo dare la sveglia alla politica già qualche anno fa. Non rubiamo loro il futuro, ci chiedono responsabilità. Dimostriamo di saperla esercitare e di meritare perciò il ruolo che ricopriamo, prendendo finalmente le decisioni giuste.
"
Brando BENIFEI,2023-06-15,IT,The water crisis in Europe (debate),https://www.europarl.europa.eu/doceo/document/CRE-9-2023-06-15-INT-4-052-0000_IT.html,"  Brando Benifei (S&D).   – Signora Presidente, onorevoli colleghi, il fiume Po completamente asciutto, fiumi e torrenti scomparsi e assenza di pioggia per mesi. L'Italia questa primavera appariva esattamente così. Solo un mese fa, invece, un altro scenario completamente diverso: l'Emilia-Romagna sott'acqua, fiumi esondati, frane, morti, sfollati. Questo non è un paradosso. Il cambiamento climatico sta alterando i cicli idrologici, allungando i periodi di siccità alternati da frequenti periodi di fortissime piogge. 
Così non va bene, dobbiamo agire. Oggi si voterà la risoluzione sulla Giornata mondiale per le vittime del cambiamento climatico e tra due giorni si celebra la Giornata mondiale contro la desertificazione e la siccità. Questi temi sono delle priorità del Green Deal europeo e dobbiamo continuare quindi a lavorare per la strategia per l'adattamento ai cambiamenti climatici, così come su tutte le proposte della Commissione. 
Dobbiamo essere efficaci, realisti, concreti, ma anche ambiziosi, perché altrimenti non avremo un futuro. Sono fatti quelli di cui parliamo, non opinioni. Serve un'economia efficiente, con maggiore risparmio idrico. Non esiste un pianeta B, non esiste alternativa. 
"
Brando BENIFEI,2023-06-14,EN,"Artificial Intelligence Act (A9-0188/2023 - Brando Benifei, Dragoş Tudorache)  (vote)",https://www.europarl.europa.eu/doceo/document/CRE-9-2023-06-14-INT-3-103-0000_EN.html,"  Brando Benifei,  rapporteur. – Madam President, dear colleagues, myself and Dragoş are very proud to present you this compromise text. It will be an historical vote where we not only address the most pressing issues with AI, but we also give a clear message to the rest of the world on how we think it should be done; how we can preserve our democracies and support innovation at the same time. I want to thank all of you who participated in this work. It’s been a collective effort. Let’s deliver together now. Let’s vote.
"
Brando BENIFEI,2023-06-13,IT,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-130-0000_IT.html,"  Brando Benifei,  Relatore. – Signor Presidente, onorevoli colleghi, il mondo intero ci sta guardando mentre si susseguono allarmi su intelligenza artificiale in generale, rischio di estinzione della razza umana ad opera di algoritmi senzienti, allarmi spesso lanciati dalle stesse Big Tech che temono quello che hanno creato. 
L'Europa nel frattempo è andata avanti, senza fermarsi, e negli scorsi mesi ha lavorato alacremente per proporre una risposta concreta ai rischi che già esistono, non quelli futuribili, di tecnologie potenti come l'intelligenza artificiale. Ci dicevano: così frenerete l'innovazione, così l'Europa non sarà mai competitiva. Mentre invece oggi molti di questi stessi ci danno ragione: le regole sono necessarie. 
Oggi, quindi, siamo qui a chiedere al Parlamento il mandato per avviare i negoziati sulla prima legge al mondo in materia. La nostra posizione contiene molti miglioramenti alla proposta della Commissione, che chiariscono e aggiornano il testo, promuovono certezza giuridica, evitano le duplicazioni con le leggi esistenti, stimolano l'innovazione, mantenendo però come punto fermo l'essere umano e i suoi diritti fondamentali. 
Esso deve rimanere il centro dell'approccio europeo all'intelligenza artificiale. Cito solo alcuni dei punti chiave della nostra proposta: una definizione chiara ed equilibrata, in linea con il lavoro delle organizzazioni internazionali; un capitolo per regolamentare i sistemi come ChatGPT, prima esclusi dal testo, per ottenere trasparenza e mitigare i rischi di discriminazione e di generazione di contenuti illegali; oltre al watermarking per rendere identificabili i contenuti prodotti dall'IA generativa che, seppure già previsto di fatto dall'articolo 52, penso andrà ancora più chiaramente specificato in sede di trilogo. Ma non abbiamo neanche dimenticato i rischi per l'ambiente nell'allenare gli algoritmi con miliardi di dati e parametri. Abbiamo introdotto l'obbligo per le aziende e per le autorità pubbliche che usano un'intelligenza artificiale ad alto rischio di effettuare una valutazione di impatto sui diritti fondamentali in base al contesto specifico di uso, come ulteriore salvaguardia per i gruppi vulnerabili.
Vanno inoltre ricordati l'aggiunta del diritto a un rimedio giudiziario, a una spiegazione, a essere rappresentati da un'azione collettiva in caso di impatto negativo sulla salute, sulla sicurezza o sui propri diritti fondamentali, e l'aggiunta dell'ambiente, della democrazia e dello Stato di diritto fra gli obiettivi da proteggere, oltre all'obbligo di discutere la messa in uso di un'intelligenza artificiale sul posto di lavoro con i sindacati e di informare i lavoratori coinvolti, oltre all'espansione delle pratiche considerate inaccettabili, come la polizia predittiva, la categorizzazione biometrica, la raccolta indiscriminata di immagini facciali dal web, il riconoscimento emotivo in alcuni contesti e l'opposizione all'uso del riconoscimento biometrico negli spazi pubblici a finalità di sorveglianza. 
L'uso di queste telecamere non ha nessun beneficio provato sulla sicurezza dei cittadini, mentre sono provati i rischi di abuso, discriminazione e inaccuratezza, soprattutto su alcune persone, donne, persone non bianche, bambini. L'introduzione di queste tecnologie presenta rischi per la tenuta dei nostri paesi, per la sua tenuta democratica, e per questo ci batteremo con il Consiglio nei prossimi mesi per difendere questo approccio e contrastare pericoli per la nostra libertà. 
Penso alle parole preoccupanti di alcuni ministri degli Interni, compreso quello italiano Piantedosi. Vogliamo che l'intelligenza artificiale dispieghi tutto il suo potenziale positivo per la creatività, la produttività e il miglioramento della vita quotidiana. Per questo ci siamo impegnati anche in un intenso lavoro di confronto con i legislatori di tutto il mondo perché si trovino approcci comuni. 
Per questo sosteniamo il lavoro sull'AI Pact per anticipare gli effetti del regolamento e dell'AI Code of conduct per l'intelligenza artificiale generativa. Ma poniamo anche un chiaro monito: tutte le attività di avvicinamento e di adattamento sono utili, a patto che non pensino di sostituire le regole vincolanti che andremo a stabilire. Non ci faremo influenzare da tentativi che potrebbero arrivare da grandi imprese o istituzioni governative e non per diluire e indebolire questo sforzo di rendere più forti le nostre democrazie nel contesto della trasformazione tecnologica. Faremo del nostro meglio nell'interesse degli europei insieme alla Commissione, che ringrazio, insieme al Consiglio, insieme a tutti i colleghi. 
"
Brando BENIFEI,2023-06-13,EN,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-192-0000_EN.html,"  Brando Benifei,  rapporteur. – Madam President, I thank the Vice-President and all the colleagues for the debate. Thanks to my co-rapporteur Dragoș Tudorache and all the shadow rapporteurs for this great work, and also their contribution to this discussion that has been showing also the different angles to which we can look at the topic.
I think it emerged very clearly that we need to work very strongly on some innovations that came after we have been starting this work. We started doing it with generative AI, with our proposal on general purpose AI, and this will be crucial that we maintain this ambition when we negotiate with the Council on these topics that are, we can say, on the forefront of the of the work. We need to defend our approach that strengthens fundamental rights, that has been clear, for example, with the fundamental rights impact assessment.
But also I think it is important that we put value to our effort to strengthen innovation, to support start-ups with the work on the sandboxes. I think we did a thorough job on this, and I think it is important to clarify that, as was said earlier by the Commissioner, that when the worst happens, we can act. This is something we all agree on and we know that with this text, we the text that came out of the committee with the usage of non-real time, biometric identification in cases that are to pursue crimes that have been already committed and, with the control of a judge, we can pursue this balance.
I wanted to specify this because I heard many colleagues speaking on this topic, but I think it’s important to clarify that the existing text is already very advanced and clear, and that is also why I think we should keep the text that we voted in the committee. We are ready to work for the upcoming trilogues. Thank you for all the work and for the efforts to put this chamber, this Parliament, at the centre of the effort to build a human-centric AI, not just for us but for the whole world.
"
Brando BENIFEI,2023-06-13,IT,Establishment of the EU Ethics Body (debate),https://www.europarl.europa.eu/doceo/document/CRE-9-2023-06-13-INT-2-216-0000_IT.html,"  Brando Benifei (S&D).   – Signora Presidente, onorevoli colleghi, era da alcuni anni che attendevamo una proposta concreta per l'istituzione di un organismo etico indipendente, con un mandato di controllo per le istituzioni e le agenzie dell'Unione europea. Il testo della Commissione, però, non va nella direzione auspicata. È più una scatola vuota che altro. L'organismo designato, infatti, al contrario di proposte anche molto puntuali che abbiamo fatto come gruppo dei Socialisti e democratici, non ha poteri investigativi, non ha la capacità di imporre sanzioni, non è realmente indipendente. 
Bisogna cambiare e dovremmo fare proposte diverse. Bisogna agire diversamente e riguarda anche questo Parlamento. Approfitto per dire, perché sono questioni collegate, che le proposte che abbiamo sul tavolo sulle porte girevoli non vanno bene. Sei mesi di pausa prima di poter ottenere nuovi incarichi alla fine del mandato sono troppo pochi. È necessario un periodo più lungo, di due anni, se non di un'intera legislatura di cinque anni. Mi appello su questo alla serietà e alla buona volontà di tutti i colleghi affinché si trovi una soluzione adeguata. Per le istituzioni europee, è giunto il momento della responsabilità per fare scelte che ci permettano veramente di combattere tutti i fenomeni di corruzione. 
"
Brando BENIFEI,2023-06-13,IT,Quality traineeships in the EU (debate),https://www.europarl.europa.eu/doceo/document/CRE-9-2023-06-13-INT-2-499-0000_IT.html,"  Brando Benifei (S&D).   – Signora Presidente, onorevoli colleghi, signor Commissario, domani votiamo un testo che sancisce definitivamente il nostro impegno a difesa dei diritti dei giovani, dopo anni di battaglie in cui siamo stati in tanti in prima linea. Bisogna mettere al bando in tutta Europa la pratica degli stage non retribuiti, così come abbiamo fatto qui al Parlamento europeo sotto la guida del Presidente Sassoli. 
Per farlo è necessaria una direttiva europea e la risoluzione in esame domani dettaglia gli elementi essenziali del testo di legge che dobbiamo difendere. La destra, conservatori popolari e il gruppo Identità e Democrazia sono contrari. Lo spiegheranno alle ragazze e ai ragazzi che iniziano il loro percorso professionale, che faticano a pagare gli affitti, vengono sfruttati nel momento più difficile, quando cercano di intraprendere responsabilmente il proprio percorso di vita autonomo. 
C'è da fare una netta scelta di campo: o con i giovani o contro di loro. Il curriculum non paga le bollette. Serve una retribuzione adeguata anche per i tirocinanti e dovremo continuare a lavorare in questo senso e domani faremo un grande passo avanti. 
"
Brando BENIFEI,2023-05-31,IT,"Social and economic costs of climate change in light of the floods in Emilia Romagna, Marche and Toscana and the urgent need for European solidarity (debate)",https://www.europarl.europa.eu/doceo/document/CRE-9-2023-05-31-INT-1-205-0000_IT.html,"  Brando Benifei (S&D).   – Signora Presidente, molte persone hanno perso la vita, oltre 30 000 hanno dovuto lasciare le loro case, la pioggia che cade in sette mesi è caduta in un paio di settimane, causando lo straripamento di fiumi, centinaia di frane, l'inondazione di 43 comuni e, pensate, oltre 100 000 tonnellate di rifiuti da smaltire. Queste sono le drammatiche cifre delle alluvioni che hanno colpito l'Emilia-Romagna due settimane fa, ma senza dimenticare anche i gravissimi danni che hanno colpito le Marche e la Toscana.
Oggi in quest'Aula abbiamo osservato un minuto di silenzio. Voglio ringraziare la Presidente del Parlamento europeo per le sue commosse parole di vicinanza al popolo emiliano colpito da questa tragedia.
Come ha potuto constatare di persona la Presidente della Commissione europea, i costi sociali ed economici di questo disastro sono enormi. Serve dunque l'aiuto immediato e concreto dell'Europa. È stata importante l'attivazione del meccanismo di protezione civile dell'Unione, ma adesso occorre il fondo di emergenza per l'agricoltura, i fondi di coesione, soprattutto il Fondo di solidarietà. Per questa importantissima misura servono un po' di mesi, ma è fondamentale che venga attivata. Noi ci stiamo lavorando. Abbiamo chiesto da subito questo impegno perché si tratta di dare un sollievo immediato a chi ha perso tutto.
Come ha affermato il Presidente Mattarella, ""tutta l'Italia vi è vicina, non sarete soli nella ricostruzione"". Aggiungo io che tutta l'Europa è e deve essere vicina a queste persone. ""Tin bota"", come ha detto la Presidente, e mettiamocela tutta per dare il senso e il messaggio di un'Europa solidale.
"
Brando BENIFEI,2023-05-10,IT,Update of the anti-corruption legislative framework (debate),https://www.europarl.europa.eu/doceo/document/CRE-9-2023-05-10-INT-3-332-0000_IT.html,"  Brando Benifei (S&D).   – Signor Presidente, onorevoli colleghi, il pacchetto presentato dalla Commissione europea è un buon punto di partenza per aggiornare, rafforzare e armonizzare il quadro legislativo europeo della lotta alla corruzione.
In particolare sottolineo l'importanza della proposta di una direttiva sulla lotta alla corruzione e, come Parlamento, dovremmo migliorarla per rafforzare la capacità di mettere in campo misure concrete per prevenire, individuare e punire questo tipo di reati.
Servono più trasparenza, risorse dedicate e una maggiore sensibilizzazione per una cultura del contrasto alla corruzione. È necessario poi armonizzare le definizioni del reato di corruzione e incrementare le sanzioni. Infine va migliorato l'aspetto investigativo per assicurare efficacia alle indagini e ai processi negli Stati membri.
L'esempio deve partire dalle istituzioni europee, proprio per via anche di quei recenti scandali che conosciamo. Serve istituire urgentemente, dunque, l'organismo etico indipendente con un mandato di controllo per le istituzioni e le agenzie dell'Unione europea, non possono ancora esserci gruppi politici che bloccano l'istituzione di questo organismo etico, ne abbiamo bisogno.
Con questo ambizioso pacchetto possiamo avanzare nella lotta alla corruzione e noi faremo la nostra parte.
"
Brando BENIFEI,2023-05-10,IT,"Media freedom and freedom of expression in Algeria, the case of journalist Ihsane El-Kadi",https://www.europarl.europa.eu/doceo/document/CRE-9-2023-05-10-INT-3-464-0000_IT.html,"  Brando Benifei (S&D).   – Signor Presidente, onorevoli colleghi, 137 sono i giorni passati da quando il giornalista Ihsane El Kadi è stato arrestato solo per aver pubblicato articoli critici nei confronti delle autorità algerine, i suoi mezzi di informazione sono stati chiusi e lui dovrà scontare una pena di altri cinque anni.
La violazione della libertà di stampa e il mancato rispetto delle libertà fondamentali e dello Stato di diritto sono in Algeria da almeno quattro anni all'ordine del giorno, ma mai come oggi destano forti preoccupazioni.
Come Europa non possiamo guardare inermi ciò che accade dall'altra parte del Mediterraneo, in Algeria o altrove. Le autorità rilascino Ihsane El Kadi e tutti i detenuti per reati d'opinione e rispettino la libertà di stampa.
La Commissione europea stabilisca nuove azioni comuni con l'Algeria, prevedendo condizionalità sul rispetto della democrazia e dei diritti umani. Non possiamo avere partenariati che non siano basati su questo.
Ancora una volta, l'Unione europea deve alzare la voce perché le libertà democratiche non siano un'eccezione ma una regola, ovunque, dentro e fuori i nostri confini.
"
Brando BENIFEI,2023-04-20,IT,Composition of committees and delegations,https://www.europarl.europa.eu/doceo/document/CRE-9-2023-04-20-INT-4-116-0000_IT.html,"  Brando Benifei (S&D).   – Signora Presidente, vorrei fare un punto d'ordine solo per sollevare l'attenzione sulla gravissima situazione in corso in Sudan, che sta peggiorando.
Abbiamo volontari, abbiamo organizzazioni sul terreno, anche dai nostri paesi europei, penso anche dall'Italia. Organizzazioni come Music for Peace e AICS che sono presenti sul territorio e che sono là a dare una mano hanno bisogno dell'attenzione dell'Europa perché si fermi la violenza.
Il Sudan è l'antiporta dell'Europa; abbiamo bisogno di tenere altissima l'attenzione, che ci sia un impegno nostro e anche della Commissione europea e dell'Alto rappresentante. Lo volevo dire qui perché in queste ore la situazione si sta aggravando e c'è bisogno di tutta la nostra attenzione e di tutto il nostro impegno.
"
Brando BENIFEI,2023-04-19,IT,"This is Europe - Debate with the Prime Minister of Luxembourg, Xavier Bettel (debate)",https://www.europarl.europa.eu/doceo/document/CRE-9-2023-04-19-INT-3-101-0000_IT.html,"  Brando Benifei (S&D).   – Signora Presidente, signor Presidente Bettel, bentornato al Parlamento europeo. 
Il Suo paese, il Lussemburgo, è stato centrale nella costruzione dell'integrazione europea insieme a tanti altri paesi. Oggi siamo una grande Unione, ma abbiamo bisogno di più coraggio, dal Suo paese e da tanti altri, da tanti governi, dal Consiglio.
L'8 e il 9 maggio per la festa dell'Europa saranno qui a manifestare a Strasburgo centinaia, migliaia di cittadini e di associazioni, lo stanno facendo in ogni angolo d'Europa per un'Europa più unita e un'Europa federale. Sono le nuove generazioni che ci chiedono decisioni rapide, senza veti sui temi cruciali dei diritti sociali, dei diritti climatici, della giustizia fiscale, dei diritti civili, del cambiamento istituzionale dell'Europa perché sia più forte.
La Conferenza sul futuro dell'Europa ha indicato la strada da seguire. Apriamo una convenzione per la riforma dei trattati, che dia vita a una vera integrazione europea, rispettando anche le differenze.
Non mettiamo il veto sul futuro dei cittadini europei, ascoltiamo le loro richieste per un'Europa più unita, perché altrimenti l'alternativa è il nazionalismo, e il nazionalismo, lo sappiamo bene, è la guerra.
"
Brando BENIFEI,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-385-0000_IT.html,"  Brando Benifei (S&D).   – Signor Presidente, ieri il presidente del PPE Weber ha affermato che bisogna essere pronti a costruire recinzioni e muri con il bilancio europeo, facendosi promotore di una fantomatica finta solidarietà nei confronti dell'Italia. Parole sconcertanti e inaccettabili. Sembra che Erdoğan, Orbán siano i modelli della destra italiana ed europea. È scandaloso.
Ha ragione invece il Presidente della Repubblica italiana Mattarella, serve andare oltre le norme preistoriche che regolano la migrazione in Europa, serve responsabilità. Nessuno Stato membro può affrontare da solo questo tema; l'Italia è la prima frontiera del Mediterraneo e non può essere lasciata da sola. Ma è la stessa destra nazionalista in Europa a volerla lasciare sola, altro che alleati.
Noi in Italia faremo una durissima opposizione al cosiddetto decreto legge ""Cutro"", che colpisce la protezione speciale in modo da creare più irregolarità, fomentare uno scontro sociale e nascondere le difficoltà del governo, ad esempio nella spesa dei fondi europei. Non permetteremo questo scempio.
(L'oratore accetta di rispondere a un intervento ""cartellino blu"")
"
Brando BENIFEI,2023-04-18,EN,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-387-0000_EN.html,"  Brando Benifei (S&D),  blue-card response. – The state of emergency declared by Prime Minister Meloni is just another way to hide the difficulties of the government: as they are unable to provide sustainable solutions, they declare a state of emergency and they try to distract the public opinion – and also the European opinion – from the difficulties of the government to achieve the real results we need from them. So to spend the amount of resources that we have from the NextGenerationEU and to pursue a policy in favour of the purchasing power of Italian families and to sustain the economy. They act against vulnerable groups because they don’t have any other argument.
"
Brando BENIFEI,2023-03-29,EN,Order of business,https://www.europarl.europa.eu/doceo/document/CRE-9-2023-03-29-INT-1-044-0000_EN.html,"  Brando Benifei,  on behalf of the S&D Group. – Madam President, dear colleagues, the S&D also proposed a title along the same lines of the Greens who have just presented it. Our priority is that a debate on the ongoing situation actually takes place, so we are happy to converge on the Greens’ proposal for the title and to support this debate. And thanks also from our side to the Mayor of Milan here, Giuseppe Sala, and all the mayors that in Italy are working to support this fight for the rights of all children.
"
Brando BENIFEI,2023-03-29,IT,The Rights of children in Rainbow Families and same sex parents in particular in Italy (debate),https://www.europarl.europa.eu/doceo/document/CRE-9-2023-03-29-INT-1-178-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, sono stato chiamato in causa dall'onorevole Mussolini, dicendo che non conosco e non ho letto gli atti del governo. Ho letto però le dichiarazioni profondamente discriminatorie e violente contro le famiglie arcobaleno e i loro figli della destra italiana, una destra fuori da quello che è il canone di una forza conservatrice europea dei paesi occidentali dell'Europa e che guarda piuttosto verso, forse, il modello Orbán.
Allora io dico no all'orbanizzazione dell'Italia e sì al rispetto dei diritti di tutte le famiglie e di tutti i bambini e le bambine. Grazie quindi al Parlamento europeo, ai gruppi che hanno voluto insieme decidere di fare un dibattito su questo tema, un tema che tocca molti paesi europei, ma che oggi vede l'Italia sotto una pericolosa regressione, un tentativo in questo senso da parte del governo, bloccando la registrazione dei figli e delle figlie delle coppie omogenitoriali nei registri delle città, e la contrarietà al regolamento europeo per il certificato di filiazione.
Ringrazio quindi i sindaci delle principali città italiane, non solo Sala che era qui oggi, ma anche Gualtieri, Manfredi, Lo Russo, Lepore, Nardella e Decaro, che hanno deciso di proseguire su una scia che vede già in passato proprio le città, penso al sindaco Pisapia, oggi collega qui al Parlamento europeo, che già nel 2012 aveva dato vita a un registro delle unioni civili a Milano. Credo sia importante esserci, anche magari dagli altri paesi europei, il 12 maggio a Torino, quando ci sarà una grande manifestazione nazionale a sostegno di queste famiglie, perché il governo, che non riesce a risolvere i problemi delle bollette e l'aumento dei costi della vita e che vara una riforma fiscale contro la maggioranza dei contribuenti italiani, si accanisce sulle famiglie e sui loro figli.
Noi come Partito Democratico porteremo avanti una proposta per il matrimonio egualitario con l'accesso alle adozioni e per il riconoscimento delle coppie omogenitoriali. Lo ha detto la nostra segretaria Elly Schlein e lavoreremo in questo senso perché, anche le parole della Commissaria ce lo dicono, non ci sono bambini di serie A e di serie B, non ci sono famiglie di serie A e di serie B. Dobbiamo andare avanti a tutela dei diritti di tutte e tutti.
"
Brando BENIFEI,2023-03-16,IT,Resumption of the sitting,https://www.europarl.europa.eu/doceo/document/CRE-9-2023-03-16-INT-4-129-0000_IT.html,"  Brando Benifei (S&D).   – Signor Presidente, volevo solo dire all'onorevole Mussolini che ogni governo è responsabile dell'ordine pubblico nel proprio Paese. Quindi, se il governo italiano non è riuscito a fermare tifosi violenti, la colpa è del governo italiano, che dovrà evidentemente risponderne al Parlamento e ai cittadini. 
"
Brando BENIFEI,2023-03-15,IT,Conclusions of the Special European Council meeting of 9 February and preparation of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-15-INT-3-051-0000_IT.html,"  Brando Benifei (S&D).   – Signora Presidente, onorevoli colleghi, lo scorso luglio Matteo Salvini, attuale ministro del Governo italiano, affermava che per la sinistra sarebbe Putin a spingere i barconi. Oggi, invece, sono proprio i ministri della destra al governo ad additare la Wagner, le milizie mercenarie di Putin, protagoniste di orribili crimini in Ucraina, come responsabili dei recenti arrivi. Siamo alle comiche, diceva Salvini. Forse prevedeva il futuro. 
Esseri umani, nel frattempo muoiono sulle nostre coste, colpevolizzati dalle parole indegne del ministro Piantedosi, che definisce genitori irresponsabili chi fugge dalla disperazione. Che dire? Mi vergogno io per lui. 
Ma ora serve la politica, quella buona, quella che cambia le cose. Serve che il Consiglio europeo agisca, cambiando il patto sulla migrazione con canali legali e sicuri, con un nuovo sistema europeo di soccorso e ricerca in mare. Restiamo umani. 
"
Brando BENIFEI,2023-03-15,IT,Need for immediate reform of the internal rules of the Commission to ensure transparency and accountability in light of alleged conflicts of interests (debate),https://www.europarl.europa.eu/doceo/document/CRE-9-2023-03-15-INT-3-297-0000_IT.html,"  Brando Benifei (S&D).   – Signor Presidente, onorevoli colleghi, tutte le istituzioni europee devono agire internamente con responsabilità per dotarsi di una struttura il più possibile trasparente e credibile. Rispetto all'indagine lanciata dal Mediatore europeo sui voli pagati a funzionari della Commissione, bisogna senz'altro indagare sino in fondo, perché non vi siano dubbi di alcun tipo su pressioni indebite o azioni illecite. 
Servono nuove norme più chiare e stringenti per rendere anche la Commissione europea più resiliente. È necessario rafforzare le regole vigenti, ad esempio contro il meccanismo delle porte girevoli, che oggi è troppo spesso eluso e che riguarda anche il Parlamento europeo, come dimostrato dai recenti scandali. 
Occorre poi istituire quanto prima il promesso organismo etico europeo indipendente, con un mandato di controllo sulle istituzioni e le agenzie dell'Unione europea. Questa è una richiesta che il Parlamento ha fatto da tempo. Non possiamo disattendere le aspettative dei nostri cittadini da tutte le istituzioni europee e ci aspettiamo un impegno all'altezza della sfida. 
(L'oratore accetta di rispondere a un intervento ""cartellino blu"")
"
Brando BENIFEI,2023-03-15,EN,Need for immediate reform of the internal rules of the Commission to ensure transparency and accountability in light of alleged conflicts of interests (debate),https://www.europarl.europa.eu/doceo/document/CRE-9-2023-03-15-INT-3-299-0000_EN.html,"  Brando Benifei (S&D),  blue-card reply. – I will clarify better what I wanted to say, there are different issues. On one hand, we need to forbid what should not be happening already. At the same time, we also have a general interest – and the Parliament expressed itself already many times – to have an ethics body that is able to confront with these issues. We have different opinions in this room, but let’s not mix different things. It’s a series of actions that we need to take. Forbid what should be forbidden, clarify what should be clarified and also have a general ethics body. We will still debate about that, but it’s just a legitimate opinion.
"
Brando BENIFEI,2023-03-14,IT,Deterioration of democracy in Israel and consequences on the occupied territories (debate),https://www.europarl.europa.eu/doceo/document/CRE-9-2023-03-14-INT-2-335-0000_IT.html,"  Brando Benifei (S&D).   – Signor Presidente, Alto rappresentante, onorevoli colleghi, il Governo Netanyahu, insediatosi a fine 2022, detiene purtroppo già due record: è l'esecutivo più a destra della storia di Israele e ha scatenato proteste antigovernative, le più grandi di sempre. Centinaia di migliaia di persone scendono in strada in questi giorni per rifiutare una riforma della giustizia che vuole concentrare poteri nelle mani dell'Esecutivo e depotenziare la Corte Suprema. 
Con questa riforma il governo potrebbe nominare molto più facilmente i giudici della Corte, verrebbe eliminato il potere di veto sulle leggi del governo e la maggioranza sarebbe in grado di bloccare le sentenze della Corte stessa. 
Questo è un esempio di un disegno nazionalista autoritario da parte di un governo che minaccia lo stato della democrazia israeliana, i suoi meccanismi di pesi e contrappesi, nonché le prospettive di pace con il popolo palestinese, mentre prosegue una spirale di violenza senza precedenti. 
L'Unione europea non può voltarsi dall'altra parte: deve impegnarsi per la democrazia e per la pace anche in quella regione.
"
Brando BENIFEI,2023-02-14,IT,CO2 emission standards for cars and vans (debate),https://www.europarl.europa.eu/doceo/document/CRE-9-2023-02-14-INT-2-087-0000_IT.html,"  Brando Benifei (S&D).   – Signor Presidente, onorevoli colleghi, signor Vicepresidente Timmermans, con il regolamento sulle emissioni di CO2 per le auto e i van, l'Unione si dota di uno strumento essenziale per raggiungere gli obiettivi di decarbonizzazione della legge europea sul clima, un testo di legge strategico che porrà le basi di una politica industriale rivolta al futuro.
Chi si oppone, pensando di rallentare il cambiamento, fa solo un danno all'economia e ai lavoratori. Come la destra italiana, che qua in Parlamento europeo voterà compatta contro, ma poi i rappresentanti del nostro governo in Consiglio hanno votato a favore. Il perché è evidente: confondere le acque e sfuggire alle proprie responsabilità di fronte a una scelta di tale importanza.
L'accordo trovato mantiene un approccio tecnologicamente neutrale e una forte impronta sociale per assicurare investimenti per la transizione equa, due punti chiave per consentire all'industria di restare competitiva rispetto ai produttori americani e asiatici, già molto in avanti nel mercato dei veicoli a zero emissioni.
Votare contro oggi significa far pagare ai cittadini un prezzo altissimo. Impegniamoci invece davvero per una transizione equa e sostenibile socialmente ed ecologicamente.
"
Brando BENIFEI,2023-02-14,IT,Establishment of an independent EU Ethics Body (debate),https://www.europarl.europa.eu/doceo/document/CRE-9-2023-02-14-INT-2-325-0000_IT.html,"  Brando Benifei (S&D).   – Signor Presidente, onorevoli colleghi, era il 2019 quando a lei, Vicepresidente Jourová, veniva affidata la responsabilità di istituire un organismo etico indipendente, comune a tutte le istituzioni dell'Unione europea. Come Socialisti e Democratici abbiamo sempre lavorato in tal senso con altri gruppi, mentre altre forze politiche hanno mantenuto posizioni equivoche o hanno addirittura esplicitamente remato contro.
Sono passati anni e di questo organismo non c'è traccia. Il tempo dei rinvii ora è finito. Bisogna garantire la piena attuazione delle attuali norme in materia di trasparenza ed etica, soprattutto potenziando il codice di condotta per gli eurodeputati. Occorre poi istituire urgentemente, entro fine legislatura, questo organismo etico con un mandato di controllo per le istituzioni e le agenzie dell'Unione europea, con mezzi finanziari e personale adeguato. L'organismo dovrà valutare eventuali incompatibilità e presentare proposte per migliorare la trasparenza e la responsabilità in merito a secondi incarichi dei deputati, al fine di prevenire eventuali conflitti di interesse.
Infine, vogliamo che siano anche previste sanzioni chiare, laddove fossero provate incongruenze o violazioni. Non ci devono essere fraintendimenti. Non è infatti questo il tempo del disimpegno, delle deleghe a soggetti terzi o di un catalogo di regole che potrebbe essere visto solo come una sorta di camicia di forza da eludere da qualcuno.
La corruzione è un nemico interno del buon funzionamento delle istituzioni. Le risorse per combatterla possono e devono quindi venire da dentro le istituzioni prima di tutto, attraverso un'azione sostenuta da un'etica istituzionale responsabile, volta al sostegno reciproco delle migliori pratiche per alimentare trasparenza, controllo e maggiore capacità di azione, per evitare conflitti di interessi anche rispetto a chi esce dalle istituzioni.
Lo scandalo che ha minato le fondamenta della nostra casa europea ci ha mostrato che non si può più aspettare. Agiamo insieme adesso, perché ne va del futuro dell'Europa.
"
Brando BENIFEI,2023-02-14,IT,Response to the situation in Tunisia (debate),https://www.europarl.europa.eu/doceo/document/CRE-9-2023-02-14-INT-2-388-0000_IT.html,"  Brando Benifei (S&D).   – Signor Presidente, onorevoli colleghi, fino a pochi anni fa, parlando di Tunisia, avremmo pensato immediatamente alla Rivoluzione dei gelsomini, alle Primavere arabe, al primo vero esempio di Costituzione democratica nel mondo arabo. Oggi, invece, vediamo solo caos, una gravissima crisi economica e un'inquietante situazione politico-istituzionale, dovuta a una lunga serie di decisioni politiche prese dal presidente Saïed, che riportano alla mente il periodo più buio di Ben Ali.
La transizione democratica del paese, che io ho vissuto da vicino come osservatore elettorale per le elezioni locali, oggi subisce una pesante battuta d'arresto e la Tunisia sta di fatto regredendo già da luglio 2021, quando il Presidente congelò il parlamento e iniziò un cammino all'insegna della repressione nei confronti di oppositori politici, sindacati e attivisti.
Il controverso referendum costituzionale dello scorso luglio ha visto un'affluenza del 27 % e le recenti elezioni legislative, boicottate in massa, del solo 11 %. Lo scenario è quindi quello di un uomo solo al comando, con pieni poteri, e un parlamento estremamente delegittimato.
La situazione è insostenibile. Come Parlamento europeo chiediamo subito riforme economiche perché il paese ottenga i prestiti necessari e un cambio di passo sulla difesa dello Stato di diritto. Il popolo tunisino, al quale l'Unione europea è sempre stata accanto nelle sue ambizioni democratiche, merita senza dubbio condizioni migliori. L'Europa non si deve voltare dall'altra parte.
"
Brando BENIFEI,2023-02-13,IT,Following up on measures requested by Parliament to strengthen the integrity of European institutions (debate),https://www.europarl.europa.eu/doceo/document/CRE-9-2023-02-13-INT-1-206-0000_IT.html,"  Brando Benifei (S&D).   – Signora Presidente, onorevoli colleghi, per il Parlamento europeo è il momento di agire. Dobbiamo prendere in considerazione le proposte sul tavolo e chiedere che vengano finalmente messe in atto. La fretta non deve essere cattiva consigliera, però. Saremo il più esigenti e ambiziosi possibile nel rendere le nostre istituzioni più trasparenti e impermeabili alla corruzione, insieme a misure da attuare subito e su cui vigilare.
Vogliamo anche riforme strutturali profonde, i cui risultati saranno visibili solo nel medio periodo. Penso al nuovo organismo etico indipendente, che come Socialisti e Democratici abbiamo sempre chiesto insieme ad altri gruppi politici, ma che invece alcuni altri gruppi hanno sempre ostacolato. Su questo serve l'impegno concreto della Commissione europea.
Le proposte della Presidente Metsola sono un buon passo avanti, ma non sono ancora sufficienti, in primis per affrontare la questione delle porte girevoli, per le quali è necessario un periodo di raffreddamento, di distanza di cinque anni. Oggi vengono proposti solo sei mesi, troppo pochi, soprattutto rispetto ai ventiquattro mesi attualmente in vigore per i Commissari europei.
Dobbiamo produrre un risultato bilanciato, non intaccando la libertà di mandato dei deputati, principio cardine della democrazia, ma avendo la certezza di evitare radicalmente qualunque tentativo di inquinamento e di manipolazione dei nostri organismi democratici.
"
Brando BENIFEI,2023-02-01,IT,"Preparation of the Special European Council meeting of February, in particular the need to develop sustainable solutions in the area of asylum and migration (debate)",https://www.europarl.europa.eu/doceo/document/CRE-9-2023-02-01-INT-1-064-0000_IT.html,"  Brando Benifei (S&D).   – Signor Presidente, onorevoli colleghi, condivisione solidale delle responsabilità: questo è il principio che deve guidare l'Unione europea e tutti gli Stati membri nell'affrontare il fenomeno migratorio con umanità e sostenibilità.
È positiva la volontà della Commissione di accelerare sul patto sulla migrazione per non oltrepassare il 2024 e la presidenza di turno svedese non può trascurare l'argomento. Questo però non basta.
Mi rivolgo alla Presidente von der Leyen e al Presidente Michel: non è accettabile che la risposta europea alla migrazione si limiti a un'accelerazione sui rimpatri, ignorando la debolezza strutturale del sistema di asilo europeo.
Così come non accettiamo che l'Unione finanzi gli Stati membri per costruire muri alle frontiere, né scandalosi respingimenti illegali nei confronti di chi scappa da guerre e povertà.
Non ci stancheremo di ricordare che l'azione prioritaria deve essere la revisione del regolamento di Dublino, affinché la gestione della prima accoglienza non sia più onere di pochi ma impegno permanente di tutti.
La logica emergenziale di facciata imposta dai nazionalisti ha solo sortito più irregolarità e più morti. È giunta l'ora di creare, anche tramite cooperazioni rafforzate, anche tramite la partenza da chi ci sta, regole più chiare e più umane senza essere preda di veti.
"
Brando BENIFEI,2023-01-19,IT,Revision of the European Works Councils Directive (debate),https://www.europarl.europa.eu/doceo/document/CRE-9-2023-01-19-INT-4-014-0000_IT.html,"  Brando Benifei,  a nome del gruppo S&D. – Signor Presidente, Commissario, onorevoli colleghi, vorrei congratularmi con il relatore e con i colleghi relatori ombra per l'eccellente lavoro svolto insieme in questi mesi su questo fascicolo di iniziativa legislativa per la riforma della direttiva sui comitati aziendali europei. 
Il testo che arriva in plenaria non lascia spazio a interpretazioni. Dopo quasi trent'anni dalla prima direttiva è urgente e necessaria una sua revisione completa, affinché i diritti di informazione e consultazione non siano più intesi come un optional da parte delle compagnie multinazionali che operano in Europa. 
Troppo spesso, in questi ultimi anni, sono stati calpestati i diritti dei lavoratori a essere informati per tempo dalle aziende e a essere coinvolti nelle loro scelte strategiche, scelte che in molti casi hanno avuto un impatto drammatico sui posti di lavoro e sulle condizioni lavorative di milioni di lavoratori europei, come ad esempio nel caso di decisioni di chiusura di un impianto in un paese membro o a fronte di una ristrutturazione aziendale. 
Affinché tutto questo non accada più serve una direttiva europea che introduca una migliore definizione del carattere transnazionale di una decisione, un nuovo sistema di sanzioni che scoraggi in maniera efficace ogni tentativo di aggirare questi obblighi, nuove regole per potenziare l'accesso alla giustizia per i comitati aziendali e infine la possibilità di richiedere a una corte nazionale competente la sospensione di una decisione aziendale quando i diritti di informazione e consultazione sono stati violati. 
La relazione che arriva in plenaria presenta importanti innovazioni su tutti questi punti e spero che i colleghi respingano con il voto in Aula ogni tentativo di indebolire il testo. La Commissione europea è ora chiamata a un lavoro molto delicato ma di straordinaria importanza. Come Parlamento ci aspettiamo un'ampia e generale proposta di revisione della direttiva che davvero rappresenta uno dei pilastri del modello sociale europeo. 
Il mondo è cambiato. Le nostre imprese agiscono in un contesto globale. Il mercato unico, che ha fatto celebrare i suoi trent'anni proprio pochi giorni fa, è una realtà dell'Unione europea e le scelte delle imprese travalicano i confini nazionali, ma non devono travalicare mai – e dico mai – i diritti fondamentali e sociali dei lavoratori.
"
Brando BENIFEI,2023-01-18,IT,Terrorist threats posed by far-right extremist networks defying the democratic constitutional order (debate),https://www.europarl.europa.eu/doceo/document/CRE-9-2023-01-18-INT-3-249-0000_IT.html,"  Brando Benifei (S&D).   – Signora Presidente, onorevoli colleghi, 6 gennaio 2021: assalto a Capitol Hill con il benestare di Donald Trump. 9 ottobre 2021: attacco alla sede della CGL, principale sindacato italiano a Roma, architettato insieme all'estrema destra neofascista italiana. 
7 dicembre 2022: è stato sventato un tentativo di golpe in Germania, ideato da militanti neonazisti tedeschi, tra cui alcuni ex deputati dell'AfD. 
8 gennaio 2023: assalto al palazzo presidenziale brasiliano e ad altre istituzioni da parte dei seguaci di Bolsonaro. 
Questi non sono episodi di una serie televisiva su distopie, ma drammatici eventi del mondo reale, legati da un filo ben definito, un filo nero caratterizzato dal disprezzo per le regole democratiche e per lo Stato di diritto. Il filo nero transnazionale delle reti dell'estrema destra, che minacciano l'ordine costituzionale delle nostre istituzioni, da fuori come da dentro i palazzi, servendosi di notizie false e teorie del complotto.
I timori dell'ascesa di una certa destra reazionaria e golpista venivano presi in giro, a volte anche in quest'Aula. Ebbene, questi eventi che ho ricordato, come altri, ci dicono che non c'è nulla su cui scherzare. Dobbiamo investire in una cultura che rifiuti qualunque tipo di cedimento a questo messaggio, che sia invece una cultura antirazzista, antinazista per i giovani europei. 
Ci è stato sempre detto che finché non vengono commessi atti illegali, non si può vietare loro di prendere parte al gioco democratico. Ebbene, penso che questa soglia sia stata largamente valicata in troppi casi. È necessario mettere al bando le organizzazioni neofasciste e neonaziste in Europa, non solo perché sono incompatibili con i valori della nostra democrazia, ma perché agiscono per sovvertirli. 
Mi batterò affinché nella futura revisione dei trattati sia inserito il carattere fondativo dell'antifascismo dell'Unione. Penso che la democrazia europea non sia scontata né piovuta dal cielo, bisogna difenderla, come dimostrano anche altri fatti di queste settimane. 
"
Brando BENIFEI,2023-01-18,IT,The storming of the Brazilian democratic institutions,https://www.europarl.europa.eu/doceo/document/CRE-9-2023-01-18-INT-3-433-0000_IT.html,"  Brando Benifei (S&D).   – Signor Presidente, onorevoli colleghi, il gravissimo assalto dei sostenitori di Bolsonaro alle istituzioni brasiliane è purtroppo in continuità con altri episodi in altri paesi. 
Una situazione che si ripete per via di un'ideologia di destra che non vuole accettare il voto popolare. Io sono stato nel 2018 al Forum sociale mondiale a Salvador de Bahia, dove Lula era intervenuto per poi essere incarcerato e colpito da accuse che si sono poi rivelate un grande complotto politico. 
Oggi è stato rieletto presidente del Brasile, e lui è la nostra speranza per riunire e riappacificare il popolo brasiliano dopo i disastrosi quattro anni del presidente Bolsonaro. In gioco c'è il futuro del Brasile, di una grande democrazia, ma anche del nostro pianeta, per esempio per la lotta al cambiamento climatico, difendendo e preservando l'Amazzonia, come Bolsonaro non ha saputo fare. 
Quindi siamo e dobbiamo essere, come Europa, al fianco di Lula e a fianco del popolo brasiliano che deve poter difendere la propria democrazia. 
"
Brando BENIFEI,2023-01-17,IT,Presentation of the programme of activities of the Swedish Presidency (debate),https://www.europarl.europa.eu/doceo/document/CRE-9-2023-01-17-INT-2-037-0000_IT.html,"  Brando Benifei (S&D).   – Signora Presidente Metsola, Primo ministro Kristersson, onorevoli colleghi, la Svezia assume la Presidenza in un momento storico cruciale. 
Dobbiamo continuare, ad esempio, a lavorare per un'Europa più verde, che confermi il proprio ruolo di guida globale nella transizione ecologica, neutralità climatica entro il 2050 e riduzione delle emissioni nette di almeno il 55 % entro il 2030. Non fermiamoci, non facciamo passi indietro. 
Serve anche una gestione solidale fra i paesi del fenomeno migratorio. Non potete ignorare questa necessità. Non potete posticipare a oltre il 2024 il lavoro sul Patto per le migrazioni. Questo approccio è inaccettabile. L'Europa non può rimanere ostaggio di veti della destra sovranista, facendo danno ai propri cittadini, bloccando soluzioni comuni. 
Infine, come relatore del regolamento sull'intelligenza artificiale, sono impaziente di avviare i negoziati insieme a voi, insieme al collega corelatore Tudorache, ma sappiate fin d'ora che il Parlamento sarà fermo nel difendere i diritti delle persone contro ogni forma di sorveglianza biometrica di massa e non accetterà compromessi al ribasso. Buon lavoro a tutti noi per un'Europa più unita, più forte e più vicina ai suoi cittadini. 
"
Brando BENIFEI,2023-01-17,IT,Consumer protection in online video games: a European Single Market approach (debate),https://www.europarl.europa.eu/doceo/document/CRE-9-2023-01-17-INT-2-137-0000_IT.html,"  Brando Benifei (S&D).   – Signor Presidente, onorevoli colleghi, è molto importante che il Parlamento europeo abbia deciso di fare queste relazioni sui videogiochi e gli sport. 
Si tratta di un tema che va trattato con attenzione, con cura, anche valorizzando azioni come l'approccio PEGI, che è stato messo in campo, che permette di avere diritti chiari e trasparenza, oltre che il lavoro che noi abbiamo portato avanti per aumentare le tutele e la valorizzazione degli aspetti positivi dei videogames, che sono tantissimi, di apprendimento, di sviluppo cognitivo. 
Ovviamente i rischi vanno verificati, vanno contenuti, vanno controllati, ma penso che con un'azione come quella che stiamo portando avanti potremo valorizzare un settore che crea molto lavoro, crea opportunità e che deve essere uno dei nostri ambiti di impegno in Europa per avere un ambiente di gioco sano e sicuro per tutte e tutti. 
"
Brando BENIFEI,2023-01-17,IT,"New developments in allegations of corruption and foreign interference, including those related to Morocco, and the need to increase transparency, integrity and accountability in the European institutions (debate)",https://www.europarl.europa.eu/doceo/document/CRE-9-2023-01-17-INT-2-273-0000_IT.html,"  Brando Benifei (S&D).   – Signora Presidente, onorevoli colleghi, a più di un mese dall'inizio di questo scandalo, il sentimento di rabbia e disgusto non è cambiato. 
Il Parlamento europeo, la nostra casa, è stato minato da parte di inquilini e ospiti che hanno avuto come unico valore il proprio tornaconto, cercando di calpestare la lotta per i diritti umani, così importante in questa Istituzione. 
Ora è il momento della responsabilità. Serve far emergere la verità fino in fondo, punendo i colpevoli. Occorre ristrutturare questa stessa casa per renderla quanto più impenetrabile a future minacce esterne ed interne. Collaboriamo pienamente con la magistratura per fare chiarezza, anche con le scelte sulla revoca dell'immunità parlamentare che andremo a esaminare. 
Servono nuove regole, più verifiche sulle attività di lobbying, potenziando il registro sulla trasparenza, che oggi è utilizzato poco e male, istituire un organismo europeo indipendente e responsabile sulle questioni etiche entro la fine della legislatura. E bisogna vietare per almeno cinque anni il meccanismo delle porte girevoli fra pubblico e privato per gli ex parlamentari. 
Su questo serve più ambizione anche rispetto alle proposte presentate fino ad oggi dalla Presidenza. La casa della democrazia europea è stata violata. Ma sia chiaro, non è possibile permettere a nessuno di venderla o comprarla. Continueremo a combattere per la nostra integrità. 
"
Brando BENIFEI,2023-01-16,IT,30th Anniversary of the Single Market (debate),https://www.europarl.europa.eu/doceo/document/CRE-9-2023-01-16-INT-1-080-0000_IT.html,"  Brando Benifei (S&D).   – Signor Presidente, onorevoli colleghi, tra i tanti difetti di un'Unione in molti campi incompiuta, il mercato interno è indubbiamente uno dei progetti più riusciti per l'Europa unita, per la sua immagine nel mondo e per lo sviluppo economico, oltre al vantaggio per i consumatori europei, tra i più protetti in tutto il mondo dai prodotti non sicuri e da altri rischi. Un successo che non va dato per scontato, ma va anzi continuamente aggiornato e sostenuto. 
Sono per questo fiero di aver lavorato come relatore al programma per il mercato interno che ne finanzia il funzionamento all'interno dell'attuale bilancio pluriennale, e non è meno importante il lavoro che stiamo facendo con molti colleghi per ammodernare il quadro legislativo nel settore del mercato unico digitale, tra le altre cose, con il primo regolamento orizzontale al mondo sull'intelligenza artificiale, su cui abbiamo lavorato alacremente, insieme anche alla vicepresidente Vestager, che è qui presente. 
Insomma, solo se siamo uniti come europei possiamo dare un futuro al nostro continente. Facciamolo di più e meglio, dando ancora maggior forza alla nostra integrazione economica e sociale per superare le crisi del nostro tempo. 
"
Brando BENIFEI,2022-12-14,IT,Defending the European Union against the abuse of national vetoes (debate),https://www.europarl.europa.eu/doceo/document/CRE-9-2022-12-14-INT-3-200-0000_IT.html,"  Brando Benifei (S&D).   – Signor Presidente, onorevoli colleghi, il veto all'istituzione di un debito comune europeo; il veto al tetto del prezzo del gas; il veto all'ingresso di alcuni paesi nell'area Schengen; da ultimissimo, l'ennesimo veto ricattatorio, poi revocato, di Orbán ai 18 miliardi di aiuti all'Ucraina e alla minimum tax europea sul fatturato delle multinazionali.
Un'Unione europea preda di nazionalismi ed egoismi di turno non funziona.
Ecco perché, per mettere fine ai bracci di ferro tra Bruxelles e gli Stati membri, e fra loro, serve finalmente abolire il diritto di veto e costruire una vera democrazia sovranazionale. I cittadini europei, oggi, ci chiedono di decidere rapidamente sui temi più importanti, ovvero completare un'unione energetica, aumentare sicurezza sociale e salari, difendere lo Stato di diritto, dare vita a una difesa comune europea.
La Conferenza sul futuro dell'Europa e la risoluzione votata da questo Parlamento nel giugno scorso indicano, in tal senso, la strada maestra: l'istituzione di una convenzione per la riforma dei trattati che dia vita a una vera integrazione europea. Io dico anche costruendo diversi livelli di integrazione, permettendo a chi vuole di fare di più senza impedirlo da parte di chi vuole fare meno insieme.
Gli Stati che vogliono andare avanti devono poterlo fare, un'Europa unita può fare di più, meglio e più velocemente. Ascoltiamo le richieste dei cittadini europei e non mettiamo il veto al futuro delle nuove generazioni.
"
Brando BENIFEI,2022-12-14,IT,Defending democracy from foreign interference (debate),https://www.europarl.europa.eu/doceo/document/CRE-9-2022-12-14-INT-3-262-0000_IT.html,"  Brando Benifei (S&D).   – Signor Presidente, onorevoli colleghi, la lotta alle ingerenze esterne e alla disinformazione, oggi più che mai, deve essere la priorità per questo Parlamento, evidentemente sotto attacco da attori esterni che cercano di destabilizzare le nostre istituzioni democratiche.
Dobbiamo reagire, la nostra democrazia non è in vendita.
Quanto annunciato dalla Commissione europea, un piano di difesa delle democrazie europee, è un segnale di consapevolezza che però deve essere implementato con azioni concrete e coraggiose. Non è più tempo di raccomandazioni facoltative.
Ecco, l'Unione europea però non parte da zero. Grazie al lavoro svolto dalla commissione INGE – penso in particolare, tra gli altri, al lavoro del collega Majorino e al lavoro del collega Glucksmann, che hanno identificato i punti deboli su cui dobbiamo lavorare.
Penso alla necessità dell'organismo europeo indipendente per l'etica pubblica, alla trasparenza dei rapporti con i portatori di interessi, a tutti i rischi connessi alle azioni di ogni tipo che svolgono le realtà dei paesi stranieri, in particolare dei paesi autoritari e molte questioni sono state ricordate anche negli interventi precedenti.
La credibilità dell'Europa è in gioco e anche la credibilità del Parlamento europeo, che non è assolutamente poca cosa, nell'essere difensore dei diritti umani. Questi anni, ottenendo con questo impegno anche risultati importanti, non devono essere sporcati da una vicenda e da una storia disgustosa.
"
Brando BENIFEI,2022-12-13,IT,A need for a dedicated budget to turn the Child Guarantee into reality - an urgency in times of energy and food crisis (debate),https://www.europarl.europa.eu/doceo/document/CRE-9-2022-12-13-INT-2-180-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, sono momenti drammatici per il Parlamento europeo, trascinato in uno scandalo di gravità senza precedenti. Come ha detto la Presidente Metsola, siamo sotto attacco da chi vuole influenzare la nostra democrazia e dobbiamo fare quadrato per punire corrotti e chi ha agito infangando la dignità della nostra istituzione e dell'Unione europea.
Faremo le nostre verifiche e faremo la nostra parte, ma oggi dobbiamo ancora, con più forza, portare avanti il nostro lavoro su tutti i temi che invece rendono onore al Parlamento europeo e senza dubbio la garanzia per l'infanzia è l'esempio perfetto.
Senza la spinta del Parlamento europeo non ci sarebbe stata una garanzia per l'infanzia; senza la spinta del Parlamento europeo oggi non ci sarebbe la richiesta politica di un suo aumento di bilancio da 20 miliardi di euro per far fronte alla tragedia umana causata dalla guerra di Putin in Ucraina, che si riversa su milioni di bambini e famiglie sfollati e in cerca di protezione, ma anche su milioni di famiglie in Europa che lottano per arrivare alla fine del mese per l'aumento delle bollette e dell'inflazione.
Questo Parlamento ha chiesto l'aumento di 20 miliardi già in quattro risoluzioni e giovedì voteremo un emendamento che ho presentato alla relazione sul quadro finanziario pluriennale, insieme a 80 colleghi di diversi gruppi politici, per ribadire ulteriormente questa posizione.
Cari colleghi, caro Commissario, faccio un appello affinché le nostre istituzioni sappiano dimostrare al mondo intero che il nostro lavoro, la nostra missione, è quella di essere al fianco di chi ha bisogno.
Rafforzare la garanzia per l'infanzia è non solo una necessità, ma una doverosa presa d'atto della realtà; rafforzare la garanzia per l'infanzia oggi, soprattutto in questo momento, rappresenterebbe uno scatto d'orgoglio per il Parlamento, per tutte le istituzioni, per l'Unione europea.
"
Brando BENIFEI,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-307-0000_IT.html,"  Brando Benifei (S&D).   – Signor Presidente, onorevoli colleghi, le indagini stanno facendo emergere una situazione aberrante, che deve portare tutto il Parlamento europeo a essere unito su ciò che c'è da fare.
Sono scioccato e deluso ma soprattutto furioso per il probabile coinvolgimento in un affare criminale di parlamentari, ex deputati e assistenti che hanno per anni frequentato, come colleghi, queste istituzioni. La giustizia farà il suo corso per accertare le responsabilità, ma voglio dire chiaramente che qualunque tentativo di influenzare il mio partito, il Partito democratico, è fallito e faremo in modo che continui così.
La nostra delegazione è stata quella che, all'interno anche del nostro stesso gruppo politico, ha scelto di votare convintamente gli emendamenti rafforzativi del gruppo The Left sul versante dei diritti umani e del diritto dei lavoratori nella risoluzione sul Qatar, respinti dalla destra, oltre ad aver presentato dure interrogazioni all'Alto rappresentante Borrell nei mesi scorsi sui mondiali.
Prenderemo ogni iniziativa necessaria per far emergere la verità e garantire l'onorabilità del nostro lavoro e delle nostre battaglie.
Oltre all'annuncio di una nuova legge anticorruzione fatto dalla Commissaria, un'importante iniziativa è la creazione di un organismo europeo indipendente sulle questioni etiche. Noi l'abbiamo sempre votato e ci aspettiamo, adesso, che anche quei gruppi politici che si sono opposti cambino idea.
È il momento di andare fino in fondo e salvare la nostra democrazia da chi vuole distruggerla per interessi personali o di altri Stati.
"
Brando BENIFEI,2022-12-13,IT,Prospects for the two-State solution for Israel and Palestine (debate),https://www.europarl.europa.eu/doceo/document/CRE-9-2022-12-13-INT-2-435-0000_IT.html,"  Brando Benifei (S&D).   – Signor Presidente, onorevoli colleghi, in Israele la destra nazionalista cresce, in Cisgiordania l'Autorità nazionale palestinese vive una seria crisi e a Gaza Hamas tiene sotto ostaggio i civili.
Di fronte a questa assenza di politica e all'escalation di violenza in Israele e Palestina, l'Europa non può limitarsi alla condanna ma deve dare vita adesso a una pace giusta per i popoli coinvolti.
La risoluzione che voteremo domani va proprio in questa direzione: due popoli e due Stati con Gerusalemme unica capitale, seguendo i confini del 1967.
Le occupazioni illegali israeliani in Cisgiordania devono finire, così come il blocco nei confronti di Gaza e, allo stesso tempo, è necessario agire contro Hamas, che ancora invoca la distruzione di Israele e compie atti terroristici di matrice antisemita.
Sono convinto che l'Unione europea, assumendo la leadership di una nuova conferenza internazionale, possa e debba finalmente porsi come soggetto diplomatico decisivo nel rilanciare un vero processo di pace tra Israele e Palestina.
"
Brando BENIFEI,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-083-0000_IT.html,"  Brando Benifei (S&D).   – Signor Presidente, onorevoli colleghi, in Italia il nuovo governo di destra di Giorgia Meloni è in carica da un mese e invece di occuparsi dei problemi reali del paese si è già accanito contro le navi umanitarie Geo Barents, Humanity, Ocean Viking, un'azione vergognosa, con il solo obiettivo di lanciare un messaggio a parte dell'elettorato sulla pelle degli esseri umani. Tutto ciò è controproducente.
Oggi serve invece una soluzione condivisa a livello europeo. Il piano d'azione per il Mediterraneo è una proposta importante, ma si deve fare di più per coordinare le operazioni di ricerca e salvataggio. Occorre eliminare il criterio del primo paese d'arrivo e rafforzare la solidarietà e la responsabilità degli Stati membri, non puntando soltanto sui rimpatri. Il collega italiano Bartolo sta facendo un grande lavoro in questo senso, anche a nome del nostro gruppo politico.
La migrazione è un fenomeno globale e come tale deve essere affrontata. I paesi dell'Unione otterranno risultati solo se sapranno cooperare, con soluzioni condivise, a partire da quelli che sono più pronti a portarle avanti. Dobbiamo andare avanti in questa direzione insieme.
"
Brando BENIFEI,2022-10-19,IT,Whitewashing of the anti-European extreme right in the EU (topical debate),https://www.europarl.europa.eu/doceo/document/CRE-9-2022-10-19-INT-3-145-0000_IT.html,"  Brando Benifei (S&D).   – Signor Presidente, onorevoli colleghi, in Germania si potrebbe mai immaginare di esporre un ritratto di Adolf Hitler nella sede della Cancelleria? In Italia invece la seconda carica dello Stato, Ignazio La Russa, asserisce che togliere un ritratto di Mussolini da un ministero è una vergognosa cancel culture, ma si deve vergognare il presidente del Senato La Russa, perché l'antifascismo è il fondamento della nostra Repubblica nata dalla Resistenza.
Ma l'Italia rischia oggi di perdere la bussola ancora per altri motivi. Come non ricordare oggi Berlusconi che, dopo aver inizialmente condannato a singhiozzi la guerra di Mosca, continua ora a rinnovare la storica fedeltà al padrone del Cremlino, arrivando ad affermare senza pudore di essersi recentemente scambiato doni e lettere con Putin, nonostante le sanzioni, e di essere il primo dei suoi cinque veri amici.
Questa grave deriva del Partito popolare europeo interessa non solo l'Italia, ma tanti altri paesi. È il momento che i veri moderati e liberali prendano un'altra strada, così come è necessario che la sinistra sappia fare la sua parte senza tentennamenti.
In Italia non staremo a guardare questa deriva pericolosa e porteremo avanti un'opposizione dura, nell'interesse degli italiani e degli europei. L'Europa e l'Italia meritano un'alternativa vera, fuori da vecchi compromessi del passato, che sappia dare speranza a chi oggi l'ha persa. Ce la metteremo tutta.
"
Brando BENIFEI,2022-10-19,IT,Outcome of the first meeting of the European Political Community (debate),https://www.europarl.europa.eu/doceo/document/CRE-9-2022-10-19-INT-3-400-0000_IT.html,"  Brando Benifei (S&D).   – Signora Presidente, onorevoli colleghi, la prima riunione della Comunità politica europea è stata un successo per il fatto di essere riuscita a creare un forum in cui tutti i paesi del nostro vicinato hanno potuto partecipare ed esprimersi, anche in quelle situazioni di tensione che osserviamo, anzi proprio il contesto di questo incontro ha portato ad alleggerirle, come nel caso dell'approccio tra Armenia e Azerbaigian nel corso di questa riunione.
Ora serve continuità di azione e credibilità, per arrivare a plasmare una piattaforma che possa facilitare una risposta comune alla minaccia portata ai nostri confini da Putin e agire in maniera sempre più coordinata per affrontare le conseguenze della guerra, che colpiscono tutti.
Attenzione però a considerare la Comunità politica europea come un'alternativa istituzionale all'ingresso nell'Unione, in particolare per i paesi coinvolti nel vicinato orientale. Credo che sarà nostro compito discutere nei prossimi mesi di come inserire questa Comunità politica nella cornice dei trattati e definirne meglio gli ambiti e i limiti, garantendo un ruolo centrale al Parlamento europeo, non appena la Convenzione da noi richiesta per riformare profondamente questa unione aprirà i propri lavori.
"
Brando BENIFEI,2022-10-05,IT,Russia’s escalation of its war of aggression against Ukraine (debate),https://www.europarl.europa.eu/doceo/document/CRE-9-2022-10-05-INT-3-075-0000_IT.html,"  Brando Benifei (S&D).   – Signor Presidente, onorevoli colleghi, sono passati più di sette mesi da quando l'esercito russo, su ordine di Vladimir Putin, iniziava a invadere l'Ucraina. Messo ora di fronte ai fatti e al fallimento del suo piano, il regime russo sta agendo sempre più in modo criminale e ricattatorio.
L'Unione europea deve essere unita nel condannare le annessioni illegali avvenute con dei referendum farsa e deve invece sforzarsi di portare al tavolo tutti i principali attori mondiali per lavorare per una pace giusta. Giovedì si riunirà per la prima volta la Comunità politica europea, un progetto nato per dare subito un ancoraggio stabile all'integrazione europea e alla sicurezza dell'Ucraina. Andiamo avanti in questa direzione. 
Il ruolo autonomo e una voce forte dell'Europa possono essere decisivi per evitare un'escalation che veda Russia e Stati Uniti impiantare un nuovo bipolarismo da guerra fredda. Non ne abbiamo bisogno. Serve invece coraggio e ambizione. Il mondo è cambiato. Cambi anche l'Unione europea, superando le divisioni e lavorando per costruire una pace duratura.
"
Brando BENIFEI,2022-10-05,IT,Countering the anti-European and anti-Ukrainian propaganda of Putin’s European cronies (topical debate),https://www.europarl.europa.eu/doceo/document/CRE-9-2022-10-05-INT-3-153-0000_IT.html,"  Brando Benifei (S&D).   – Signor Presidente, onorevoli colleghi, la propaganda antieuropea e anti-Ucraina serpeggia un po' ovunque tra gli Stati membri e l'Italia non fa eccezione. Il tempo passa, ma una certa destra compare di Putin, sedicente guardiana dell'interesse nazionale, ma in realtà con lo sguardo rivolto al Cremlino, continua a strizzare l'occhio verso gli autoritarismi, ignorando persecuzioni delle minoranze e dimenticando il bavaglio alla libera espressione. 
Silvio Berlusconi, leader importante del PPE, ha affermato in diretta TV che Putin ha invaso l'Ucraina per ""sostituire con un governo di persone per bene il governo di Zelensky"". La Lega continua a non denunciare l'accordo di collaborazione firmato col partito di Putin, Russia Unita, e mantiene un velo di ambiguità rispetto ai rapporti che sono stati oggetto anche di indagine con mondi russi, così come riguardo alle visite segrete di Matteo Salvini presso l'ambasciata russa a Roma, a poche ore dall'invasione dell'Ucraina. 
Ricordo poi come il regime di Mosca si sia servito scientificamente di mezzi di informazione anti-ucraini in tutta Europa, diffondendo fake news, additando i profughi ucraini come pericolosi criminali o presentandoli come uomini benestanti giunti qui senza un reale bisogno. Questa non è una caccia alle streghe, ma una questione di sicurezza nazionale ed europea e anche una questione di umanità. 
Di fronte a un regime che viola il diritto internazionale e minaccia di utilizzare armi atomiche non possono esserci ambiguità. Servono una condanna unanime e azioni forti come quelle annunciate dalla Commissione europea a difesa dell'integrità della nostra democrazia e che noi sosteniamo con tutta la nostra forza.
"
Brando BENIFEI,2022-10-04,IT,Radio Equipment Directive: common charger for electronic devices (debate),https://www.europarl.europa.eu/doceo/document/CRE-9-2022-10-04-INT-2-027-0000_IT.html,"  Brando Benifei (S&D).   – Signora Presidente, onorevoli colleghi, finalmente presto il caricatore unico diventerà realtà non solo per i cellulari ma anche per i laptop, i lettori di e-book, gli auricolari, le telecamere e altri dispositivi, che non saremo più obbligati ad acquistare insieme al cavo, ritrovandoci poi con vari caricatori inutilizzati in casa diversi fra loro. Un miglioramento apparentemente piccolo nella vita quotidiana dei singoli consumatori, ma che porterà a un risparmio annuale di 250 milioni di EUR a livello europeo. È un passo grande dal punto di vista della sostenibilità. 
Pensiamo che la riduzione dei rifiuti elettronici si stima intorno alle 1 000 tonnellate l'anno. Vorrei quindi complimentarmi con il relatore Alex Saliba per gli ottimi risultati ottenuti in tempi rapidissimi, segno che quando si hanno proposte chiare e concrete, anche in ambiti circoscritti, l'Europa è in grado di tenere testa alle grandi imprese e alle grandi compagnie per un obiettivo che ci deve unire, vale a dire migliorare la vita delle persone passo dopo passo.
"
Brando BENIFEI,2022-10-04,IT,AccessibleEU Centre in support of accessibility policies in the EU internal market (debate),https://www.europarl.europa.eu/doceo/document/CRE-9-2022-10-04-INT-2-083-0000_IT.html,"  Brando Benifei (S&D).   – Signora Presidente, onorevoli colleghi, Commissaria Dalli, negli ultimi anni l'Unione europea ha cercato di investire molto nel creare, con nuova legislazione e buone pratiche, un ecosistema accessibile che permettesse a tutti i cittadini, indipendentemente dalla loro disabilità o meno, di trascorrere la loro vita e vivere le loro relazioni interpersonali e sociali col massimo grado di libertà e indipendenza possibile. Trasporti, servizi, luoghi di lavoro, siti web, appalti, ambiente costruito: tutto a misura di ciascuno. Purtroppo, questo sforzo non è stato finora ancora adeguato. Mancano coordinamento e organicità delle misure e delle azioni, manca un approccio universale alla progettazione degli interventi pubblici e privati. 
Istituire il Centro europeo ""AccessibleEU"" è un piccolo passo avanti in questa direzione, come indicato dalla strategia dell'Unione europea per le persone con disabilità. Un luogo di ricerca, di expertise, di conoscenza e di scambio, una risorsa preziosa per le autorità nazionali e locali che vogliano progettare con l'approccio universale, ma hanno bisogno di guide per gli aspetti tecnici. Non sprechiamo questa occasione di creare inclusione e andiamo avanti in questa direzione. 
"
Brando BENIFEI,2022-09-14,IT,State of the Union (debate),https://www.europarl.europa.eu/doceo/document/CRE-9-2022-09-14-INT-3-069-0000_IT.html,"  Brando Benifei (S&D).   – Signora Presidente, signora Presidente von der Leyen, onorevoli colleghi, ""la speranza siamo noi quando non chiudiamo gli occhi davanti a chi ha bisogno, quando non alziamo muri ai nostri confini, quando combattiamo ogni forma di ingiustizia"". Anche queste parole di David Sassoli vanno ricordate oggi e sono un monito per tutti noi.
La nostra Europa, come Lei ha giustamente sottolineato, deve aprire una convenzione per riformarsi, per abbandonare il diritto di veto, per avere finalmente i poteri necessari per proteggere i nostri cittadini dalla guerra, dall'inflazione, col tetto europeo ai costi dell'energia, che ancora viene bloccato dalla destra nazionalista in Polonia e da quella ultraliberista in Olanda.
È molto importante il pacchetto per la difesa della democrazia da lei annunciato oggi. Spero che la Lega lo voti, dopo essersi astenuta su una risoluzione sugli stessi temi, unico partito del mio Paese, l'Italia. La destra italiana purtroppo non ha rotto con queste ambiguità e, con Fratelli d'Italia di Giorgia Meloni, spera nel ritorno di Trump e flirta con chi ha realizzato la Brexit. Per questo sono, come sempre, contro i nostri interessi di italiani e di europei.
Ma il nazionalismo ha già perso in questo continente e, nonostante la complicità vergognosa dei cosiddetti moderati, anche in questo tempo sarà fermato. Ne sono certo.
"
Brando BENIFEI,2022-07-07,IT,Recent heat wave and drought in the EU (debate),https://www.europarl.europa.eu/doceo/document/CRE-9-2022-07-07-INT-4-023-0000_IT.html,"  Brando Benifei (S&D).   – Signor Presidente, onorevoli colleghi, la siccità uccide. Stiamo ancora cercando i dispersi nel crollo del seracco della Marmolada avvenuto pochi giorni fa, dopo vittime e feriti. Una tragedia immane che ci dice che non c'è più tempo.
Anche la destra è costretta ad ammettere, dopo anni di negazionismo, che il cambiamento climatico oggi è davanti ai nostri occhi, è innegabile. È un fenomeno che porta alla rapida sparizione dei ghiacciai, a una siccità terribile, è una manifestazione macroscopica di qualcosa che avviene intorno a noi.
Dopo questa pesantissima ondata di calore, vediamo il rischio di una siccità, la peggiore degli ultimi decenni, che prosciuga fiumi e riserve d'acqua con danni gravissimi per l'ambiente, l'agricoltura e i cittadini, lo vediamo in Italia e lo vediamo in Europa.
Cosa stiamo aspettando ancora a cambiare radicalmente i nostri sistemi economici? Cosa deve ancora accadere per far aprire gli occhi a tutte e tutti? Lavoriamo insieme perché davvero non c'è più tempo.
"
Brando BENIFEI,2022-07-06,IT,"The relations of the Russian government and diplomatic network with parties of extremist, populist, anti-European and certain other European political parties in the context of the war (debate)",https://www.europarl.europa.eu/doceo/document/CRE-9-2022-07-06-INT-3-290-0000_IT.html,"  Brando Benifei (S&D).   – Signora Presidente, onorevoli colleghi, per accorgersi delle influenze russe nella nostra democrazia non serviva neanche sentire poco fa le parole in quest'Aula della collega Donato, basta guardare quello che accade nei nostri territori ogni giorno.
Faccio qualche esempio dall'Italia: l'allora assessore leghista Edoardo Rixi addirittura ha deciso di andare in missione ufficiale per la regione Liguria in Crimea subito dopo l'annessione illegale alla Russia, l'assessore di Fratelli d'Italia in Piemonte, Maurizio Marrone, per anni si è qualificato come rappresentante in Italia della Repubblica di Donetsk e tuttora non risponde quando interrogato su questo legame, e Salvini, oltre alle maglie con Putin, ha provato recentemente a organizzare un viaggio in Russia tramite l'ambasciatore russo in Italia all'insaputa del Presidente Draghi. Potrei andare avanti.
C'è una destra che, specie in alcuni paesi, non ha superato appieno le sue ambiguità nei rapporti con Putin e il suo entourage. Serve quindi continuare con indagini giornalistiche e giudiziarie e serve rafforzare gli strumenti di tutela della nostra democrazia, prima di tutto per farla funzionare e mostrare che, con la cultura dei diritti e della libertà, siamo più forti di ogni autoritarismo.
"
Brando BENIFEI,2022-06-09,IT,The call for a Convention for the revision of the Treaties (debate),https://www.europarl.europa.eu/doceo/document/CRE-9-2022-06-09-INT-4-041-0000_IT.html,"  Brando Benifei (S&D).   – Signor Presidente, onorevoli colleghi, oggi il Parlamento europeo, per la prima volta nella sua storia, attiverà la procedura per convocare una convenzione per riformare i trattati istitutivi dell'Unione.
È una svolta attesa da molti anni, poiché oggi i cittadini europei ci chiedono più protezione sociale, salari più alti, più impegno per la difesa dei diritti umani, più investimenti per lo sviluppo sostenibile. Dobbiamo ascoltarli e per rispondere alle loro richieste dobbiamo abolire il diritto di veto e aprire una vera fase costituente per una nuova Europa.
Al Consiglio europeo il 23 giugno i nostri governi dovranno rispondere davanti alle loro opinioni pubbliche. Il tempo dei convegni è finito, è il tempo di decidere. Per chi vuole un'Europa più unita, più forte, per decidere di più insieme, deve poterlo fare, deve poter andare avanti. È il momento dell'Europa unita, è il momento del coraggio. Non deludiamo i nostri cittadini, costruiamo un futuro migliore per l'Europa, tutti insieme.
"
Brando BENIFEI,2022-06-08,IT,Parliament’s right of initiative (debate),https://www.europarl.europa.eu/doceo/document/CRE-9-2022-06-08-INT-3-160-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, è inconcepibile che un Parlamento che rappresenta 500 milioni di persone, l'unica istituzione europea eletta direttamente dai cittadini, non abbia il potere di proporre pienamente disegni di legge in autonomia.
L'Unione europea è certamente un'organizzazione atipica, un vero e proprio esperimento politico in continua evoluzione perché si deve adattare a un mondo che cambia. Ma adesso serve fare un passo ulteriore in avanti. Domani voteremo una risoluzione che chiede di modificare i trattati e dare il via alla Convenzione per una nuova Europa. E voteremo anche questa relazione dall'importanza cruciale, collegata, sul diritto di iniziativa del Parlamento europeo. Un tassello fondamentale per ribilanciare a favore dei cittadini l'equilibrio istituzionale rispetto alla Commissione e al Consiglio. Una richiesta che è stata espressa proprio dai cittadini durante la Conferenza sul futuro dell'Europa. Un impegno che dobbiamo onorare.
Nel documento mettiamo nero su bianco un vero e proprio mandato negoziale chiaro: alla prossima revisione dei trattati il Parlamento europeo deve avere un diritto pieno e diretto di iniziativa legislativa. Ma è fondamentale, allo stesso tempo, rafforzare le attuali modalità attraverso le quali il Parlamento europeo esercita comunque un diritto di iniziativa indiretto.
La Presidente von der Leyen ha promesso di rispondere sempre alle richieste del Parlamento europeo adottate nelle nostre risoluzioni di iniziativa legislativa. Non basta, dobbiamo pretendere di più, dobbiamo avere la garanzia legale che ciò accada ed è questo che chiediamo nella richiesta di una revisione dell'accordo quadro del 2010.
Concludo sul tema della procedura d'iniziativa per lo Stato di diritto a norma dell'articolo 7 del trattato. È uno scandalo che le ripetute azioni del Parlamento europeo siano cadute nel vuoto delle cancellerie degli Stati membri, che si rendono corresponsabili di abusi di diritto e di diritti. Ragione in più per riposizionare l'Eurocamera al centro dell'attività non soltanto legislativa, ma anche politica, di tutela fondamentale dei cittadini di tutta l'Unione. È il momento di cambiare le cose.
"
Brando BENIFEI,2022-05-18,IT,Prosecution of the opposition and the detention of trade union leaders in Belarus (debate),https://www.europarl.europa.eu/doceo/document/CRE-9-2022-05-18-INT-1-223-0000_IT.html,"  Brando Benifei (S&D).   – Signora Presidente, onorevoli colleghi, il 19 aprile è stato un giorno nero nella storia del movimento sindacale in Bielorussia: ben 18 tra leader sindacali e rappresentanti indipendenti sono stati arrestati con l'accusa di aver violato l'ordine pubblico. Questo evento è solo il culmine di un tragico processo iniziato con le elezioni del 2020 e continuato poi con il blocco della società civile e delle organizzazioni per i diritti umani.
L'Unione europea da due anni agisce con fermezza attraverso severe sanzioni nei confronti del regime autoritario di Lukašėnka, che oggi sostiene direttamente la guerra dell'alleato Putin in Ucraina. È necessario, oltre a rinnovare le sanzioni, ribadire la nostra solidarietà al popolo bielorusso, in particolare a quei cittadini che scendono in piazza chiedendo libertà e democrazia.
Chiediamo quindi che vengano rilasciati tutti gli oppositori, i leader, i rappresentanti sindacali detenuti arbitrariamente per motivi politici. Oggi diciamo stop a Putin, ma diciamo anche stop a Lukašėnka.
"
Brando BENIFEI,2022-05-03,IT,Artificial intelligence in a digital age (debate),https://www.europarl.europa.eu/doceo/document/CRE-9-2022-05-03-INT-2-024-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, vicepresidente Vestager, l'intelligenza artificiale presenta numerose opportunità e potenziali benefici in moltissimi campi, se utilizzata in conformità con i nostri valori fondamentali, nel rispetto della dignità umana e dell'ambiente, per il bene della società. Questo è il nostro modello europeo. 
Un anno e mezzo di lavori della commissione speciale ci ha consentito di esplorare gli aspetti fondamentali di queste tecnologie e l'impatto nei vari settori economici, le ricadute sociali, le implicazioni geopolitiche. Implicazioni che rendono necessario un ruolo di leadership dell'Europa nell'affermare il proprio modello per l'intelligenza artificiale, nel lavoro sugli standard globali, perché quello tecnologico sarà uno dei principali teatri su cui si giocherà il futuro assetto delle relazioni internazionali. 
Ciò richiede un mercato interno unito e competitivo, in cui tutti siano in condizioni di poter innovare nel rispetto delle regole, dalla privacy alla concorrenza. Ed è per questo che stiamo lavorando sul regolamento – che anche Lei vicepresidente ha ricordato prima – il quale sarà un tassello fondamentale per lo sviluppo di una vera industria europea in questo campo. 
Tra i vari spunti contenuti nella relazione, cito in particolare la proposta di un'iniziativa legislativa sull'uso dell'intelligenza artificiale nei luoghi di lavoro. Il telelavoro ha infatti accelerato e reso più evidenti non solo i vantaggi in termini di efficienza, ma anche gli effetti potenzialmente dannosi dell'impiego di queste tecnologie sui lavoratori. Monitorarne la performance senza il loro consenso o a loro insaputa, senza una previa consultazione dei loro rappresentanti, come purtroppo vediamo accadere, non deve essere consentito in Europa. 
Allo stesso tempo dovremo contrastare i possibili abusi del riconoscimento biometrico in tempo reale nei luoghi pubblici per ragioni di sicurezza. Non vogliamo una società della sorveglianza. Ringrazio dunque i relatori e tutti i colleghi per le discussioni costruttive degli scorsi mesi che hanno portato a un testo equilibrato e denso di proposte, molto utile per il lavoro legislativo che ci aspetta. 
"
Brando BENIFEI,2022-05-03,IT,The follow up of the Conference on the Future of Europe (debate),https://www.europarl.europa.eu/doceo/document/CRE-9-2022-05-03-INT-2-221-0000_IT.html,"  Brando Benifei (S&D).   – Signora Presidente, onorevoli colleghi, il momento della verità per l'Europa è arrivato. Con questa risoluzione, dopo aver approvato oggi le liste transnazionali per le prossime elezioni, il Parlamento europeo recepisce la richiesta dei cittadini emersa nella Conferenza sul futuro dell'Europa. Diamo il via a una convenzione per la riforma dei trattati. Chi dice che non sia una priorità sbaglia.
È un passaggio fondamentale per raggiungere obiettivi concreti come l'Unione della difesa per integrare il protocollo del progresso sociale nei trattati, per l'Unione della salute, per superare il diritto di veto e per approfondire l'integrazione in senso federale per chi può e vuole, ma allo stesso tempo per continuare l'allargamento a partire da una confederazione intorno alla federazione, come proposto dal nostro segretario PD Enrico Letta, per dare una prospettiva europea di pace e sicurezza in breve tempo ai paesi del nostro vicinato come l'Ucraina. 
Oggi Mario Draghi ha tracciato questa strada con pragmatismo e idealità insieme. Serve una nuova fase costituente per i popoli europei e mai come oggi vale la massima di un saggio ""fare l'Europa o non farla, non esiste provare"". Andiamo avanti e non ce ne pentiremo. 
(L'oratore accetta di rispondere a un intervento ""cartellino blu"")
"
Brando BENIFEI,2022-05-03,EN,The follow up of the Conference on the Future of Europe (debate),https://www.europarl.europa.eu/doceo/document/CRE-9-2022-05-03-INT-2-223-0000_EN.html,"  Brando Benifei (S&D),  blue-card reply. – Yes. I think the transnational lists will be a good opportunity for all of us. It’s not true that they will put us far from our voters. Instead, we can be really able to Europeanise elections and to not talk only about our national priorities, but also looking from the campaign already to the next mandate, to priorities and what we will fight for. I think it’s a very good improvement. It will be a good change for a European Union that will be more and more united and able to offer European parties with a real system where our heads of the lists can be our Spitzenkandidaten to lead our fight for a more political and so stronger European Commission. So, yes, I could run for that.
"
Brando BENIFEI,2022-05-02,IT,Election of the Members of the European Parliament by direct universal suffrage (debate),https://www.europarl.europa.eu/doceo/document/CRE-9-2022-05-02-INT-1-056-0000_IT.html,"  Brando Benifei (S&D).   – Signor Presidente, onorevoli colleghi, i cittadini chiedono un'Europa più forte che faccia pagare le tasse alle grandi multinazionali e alla finanza speculativa, che fermi la catastrofe climatica, che garantisca sicurezza e protezione da minacce alla salute, ma anche dal nuovo spettro della guerra. In tutti questi campi le sfide da affrontare si declinano sempre più sul piano transnazionale. 
Per questo, per rafforzare il legame tra i territori e le dinamiche globali, è fondamentale la possibilità di votare direttamente per il candidato Presidente della Commissione europea, presentato da ciascuno dei partiti politici all'interno di una lista paneuropea transnazionale di 28 parlamentari. 
In questo modo sì, rafforziamo la dimensione europea delle elezioni, insieme alla possibilità per gli Stati membri di far votare i sedicenni, oltre al rafforzamento della parità di genere. Dobbiamo votare per questa riforma. In questo modo possiamo costruire insieme una democrazia europea più forte.
"
Brando BENIFEI,2022-04-06,IT,"Increasing repression in Russia, including the case of Alexey Navalny",https://www.europarl.europa.eu/doceo/document/CRE-9-2022-04-06-INT-3-386-0000_IT.html,"  Brando Benifei (S&D).   – Signor Presidente, onorevoli colleghi, Aleksej Naval'nyj è stato condannato ad altri nove anni di carcere perché Putin lo considera una minaccia, perché lo teme, perché, proprio come ha dichiarato lo stesso Naval'nyj al momento della condanna, Putin ha paura della verità.
Le notizie drammatiche che ci arrivano dall'Ucraina ci fanno proprio riflettere sulla sempre crescente repressione vissuta dal popolo russo in patria. Come ho scritto in una recente interrogazione parlamentare inviata alla Commissione, sono sempre di più i russi che lasciano il proprio Paese per fuggire da un regime sanguinario, capace di tali azioni efferate, e non vanno abbandonati.
Putin vuole cancellare ogni libertà. Non c'è spazio per il dissenso in Russia: si va in carcere per motivi politici, la libertà di espressione è una chimera e le minoranze sono perseguitate.
Ma c'è chi prova a immaginare una Russia diversa. L'Europa deve aiutare quei russi che fuggono e quelli che resistono: sono studenti, professori, giornalisti, attivisti e moltissime persone comuni, uomini e donne che si oppongono al regime, che scendono in piazza, che vogliono la democrazia. Diamo a Naval'nyj e a tutti loro una speranza.
"
Brando BENIFEI,2022-04-05,IT,Outcome of the EU-China Summit (1 April 2022) (debate),https://www.europarl.europa.eu/doceo/document/CRE-9-2022-04-05-INT-2-410-0000_IT.html,"  Brando Benifei (S&D).   – Signor Presidente, onorevoli colleghi, ""vedere ciò che è giusto e non farlo è mancanza di coraggio"", diceva Confucio. Oggi la Cina di XI Jinping non può ignorare questa massima del suo più grande filosofo, a cui anche altri colleghi hanno fatto riferimento.
A più di un mese dalla drammatica invasione dell'Ucraina da parte della Russia, Pechino non ha ancora condannato chiaramente l'operato di Putin, attuando invece una politica attendista e un'ambigua equidistanza.
Se non vogliamo assistere a un dialogo fra sordi, l'Unione deve insistere affinché la Cina giochi un ruolo attivo nel fermare il conflitto, perché questo conflitto non conviene a nessuno. Non solo: l'Europa deve essere chiara nel dire che ci saranno contromisure se la Cina finisse per aiutare Putin in questo massacro, compresi gli ultimi terribili atti che abbiamo visto.
Una cosa è certa: di fronte al rispetto del diritto internazionale e delle libertà fondamentali, l'Europa deve continuare a mostrare determinazione. È lo spirito che ha ispirato il lavoro dei colleghi europarlamentari ancora oggi sotto le sanzioni del governo cinese.
Auspichiamo dunque una cooperazione vera per fermare la guerra: ma deve essere Pechino a dimostrare se vuole stare dalla parte della pace e quindi contro questa aggressione ingiusta.
"
Brando BENIFEI,2022-03-10,IT,A systematic EU approach to chronic kidney disease (debate),https://www.europarl.europa.eu/doceo/document/CRE-9-2022-03-10-INT-4-155-0000_IT.html,"  Brando Benifei (S&D).   – Signor Presidente, onorevoli colleghi, la mortalità correlata alle malattie renali continua ad aumentare ogni anno; si prevede sarà la quinta principale causa di morte entro il 2040. Inoltre, i dati parlano di circa 850 milioni di persone a livello mondiale che soffrono di una malattia renale, tra queste circa 13 milioni hanno avuto una malattia renale acuta pericolosa per la vita e 2,6 milioni hanno subito un trapianto o sono sottoposti a dialisi.
Informazione, prevenzione, diagnosi precoci possono fare la differenza per un percorso terapeutico ottimale e una migliore qualità della vita. Le disuguaglianze e ingiustizie sono tutt'oggi presenti nell'accesso alle cure per queste patologie. Il motivo per cui la malattia cronica è sottovalutata risiede nel fatto che questa progredisce per anni in maniera asintomatica.
In occasione della giornata mondiale del rene di oggi, 10 marzo 2022, il mio pensiero non può che andare ai pazienti affetti da malattia renale che si trovano in Ucraina; deve essere assolutamente garantita la continuità delle cure per la dialisi, i trapianti e l'assistenza sanitaria. Polonia, Romania, Slovacchia e Moldavia stanno attualmente fornendo cure essenziali ai profughi dializzati e trapiantati dall'Ucraina, ma si teme che le loro infrastrutture sanitarie locali saranno presto sovraccaricate; dobbiamo dare una mano, dobbiamo aiutare i paesi in prima linea.
Infine, voglio esprimere tutta la mia solidarietà e vicinanza ai medici, agli infermieri, a tutto il personale sanitario dell'Ucraina impegnati strenuamente in queste ore per garantire cure ai loro connazionali.
"
Brando BENIFEI,2022-03-09,IT,A new EU strategic framework on health and safety at work post 2020 (continuation of debate),https://www.europarl.europa.eu/doceo/document/CRE-9-2022-03-09-INT-3-268-0000_IT.html,"  Brando Benifei (S&D).   – Signor Presidente, onorevoli colleghi, il mondo del lavoro è già stato trasformato dall'irrompere di nuove tecnologie, su tutte l'intelligenza artificiale, che ci costringono, queste tecnologie, a riprogrammare con urgenza le politiche sociali e occupazionali dei nostri paesi.
Voglio parlare di questo perché, come relatore del regolamento sull'intelligenza artificiale, sto lavorando per plasmare un nuovo approccio europeo sull'intelligenza artificiale che ponga l'uomo al centro, l'essere umano, bilanciando la necessità di un quadro normativo che favorisca l'innovazione, sì, ma che tuteli al tempo stesso i diritti fondamentali, inclusi il diritto a condizioni di lavoro sane, sicure e dignitose, oggetto di questo importante lavoro che discutiamo oggi.
Sempre più spesso il lavoro è supervisionato e coordinato da algoritmi, da big data, che tracciano produttività dei lavoratori, la loro posizione, i loro segni vitali, le espressioni micro facciali; non possiamo permettere che l'ufficio e la fabbrica si trasformino in ambienti da scenario orwelliano. La salute psicofisica dei lavoratori non deve essere messa a repentaglio.
Servono nuove regole, perché le macchine devono essere al servizio dell'uomo e non il contrario.
"
Brando BENIFEI,2022-03-01,IT,Russian aggression against Ukraine (debate),https://www.europarl.europa.eu/doceo/document/CRE-9-2022-03-01-INT-1-066-0000_IT.html,"  Brando Benifei (S&D).   – Signor Presidente, onorevoli colleghi, ""non c'è grandezza dove non c'è verità"": sono parole di Tolstoj, che David Sassoli citava alcuni mesi fa, rivolgendosi a Putin.
E anche oggi serve la verità per raggiungere la grandezza della pace: si tratta della verità del popolo ucraino, che ha saputo resistere eroicamente, insieme al Presidente Zelensky; la verità di un'Europa che finalmente si impegna per la propria sovranità politica, energetica e di difesa e non ha paura di fare sacrifici per trovare una voce unica per fermare la guerra e salvare le vite umane perché, prima di tutto, ci sono le vittime, i morti in Ucraina, i profughi da accogliere, i russi coraggiosi che non vogliono questo delirio militarista di Putin, sapendo che ogni popolo, a partire da quello ucraino, deve essere libero di autodeterminarsi senza che avvenga qualcosa di male se cerca di decidere del proprio futuro.
Per questo diamo tutto il supporto necessario a chi oggi, difendendosi, difende anche le nostre democrazie sul suolo ucraino. Ma dobbiamo essere più coraggiosi ancora, dobbiamo essere là: i nostri governi e le Istituzioni europee vadano con una delegazione a Kiev a sollecitare il cessate il fuoco e a supportare le negoziazioni.
Putin dovrà fermarsi e sarà così ancora più evidente, anche ai suoi concittadini, la follia sua e della sua guerra disumana. Per un'Ucraina libera e per un'Europa libera!
"
Brando BENIFEI,2022-02-17,IT,"Protection of workers from the risks relating to exposure to carcinogens, mutagens and reprotoxins at work (continuation of debate)",https://www.europarl.europa.eu/doceo/document/CRE-9-2022-02-17-INT-4-056-0000_IT.html,"  Brando Benifei (S&D).   – Signor Presidente, onorevoli colleghi, signor Commissario, il gruppo dei Socialisti e Democratici è da sempre in prima linea nella protezione dei lavoratori dai rischi collegati all'esposizione a sostanze nocive sul posto di lavoro. L'accordo raggiunto tra il Parlamento e il Consiglio sull'aggiornamento della direttiva cancerogeni è un buon accordo, che supportiamo con convinzione.
L'applicazione dello stesso approccio rispetto alle sostanze tossiche per la riproduzione come agenti cancerogeni e mutageni assicurerà una migliore protezione per i lavoratori, una coerenza giuridica e parità di condizioni fra gli Stati membri.
La lotta al cancro richiede soluzioni ambiziose e un piano strategico chiaro, con misure che toccano tutti i fronti normativi, in linea con quello che abbiamo votato ieri nella relazione della commissione speciale per la lotta al cancro. L'aggiornamento è dunque una componente centrale per garantire posti di lavoro sicuri e salubri.
Chiediamo inoltre alla Commissione europea di mettere sul tavolo una revisione della direttiva amianto, una sostanza che è ancora presente in moltissimi edifici in Europa sebbene sia stata messa al bando già nel 2005. I cittadini europei hanno diritto ad avere un luogo di lavoro sicuro. Non esiste nessun lavoro per cui vale la pena morire.
"
Brando BENIFEI,2022-02-16,IT,"EU-Russia relations, European security and Russia’s military threat against Ukraine (continuation of debate)",https://www.europarl.europa.eu/doceo/document/CRE-9-2022-02-16-INT-3-114-0000_IT.html,"  Brando Benifei (S&D).   – Signora Presidente, onorevoli colleghi, dovete sapere che qualche anno fa, in una delle rare occasioni in cui questo incredibile fannullone della politica si è manifestato in questo Europarlamento di cui faceva parte, il senatore Matteo Salvini, allora eurodeputato, si presentò in quest'Aula con una maglietta raffigurante Putin, a suo parere attaccato ingiustamente da quelli che chiamava gli ""eurocretini"".
Allora mi chiedo se definirebbe in questo modo un ""eurocretino"" anche il capogruppo del suo partito, il leghista Marco Zanni, che oggi in Aula ci ha spiegato che quello di Putin è un regime – che scoperta! – e che l'integrità territoriale dell'Ucraina dovrà essere difesa a qualunque costo.
Ma pensate, voi sovranisti della destra estrema, che le persone siano senza memoria, si siano dimenticate di Savoini, dell'hotel Metropol, delle inchieste ancora in corso sui presunti finanziamenti russi alla Lega? Non siamo senza memoria!
Per superare la crisi in corso serve una politica seria, serve fermezza di fronte alla minaccia di un'aggressione russa e serve una nuova architettura di sicurezza europea che coinvolga tutti. Credo che questo debba essere il ruolo dell'Unione europea, oggi e per il futuro, per ritrovare un posto nella storia.
"
Brando BENIFEI,2022-02-16,IT,"One youth, one Europe (topical debate)",https://www.europarl.europa.eu/doceo/document/CRE-9-2022-02-16-INT-3-184-0000_IT.html,"  Brando Benifei (S&D).   – Signora Presidente, onorevoli colleghi, gli studenti di molti istituti superiori in Italia stanno occupando le scuole in segno di protesta, per chiedere sicurezza a scuola e nei luoghi dove si impara un lavoro, avere diritti e una chance per un futuro migliore.
Lo fanno pensando a Lorenzo Parelli, 18 anni, e a Giuseppe Lenoci,16 anni, due ragazzi che svolgevano alternanza scuola-lavoro in azienda e che sono morti. Questi studenti che protestano fanno bene, hanno ragione loro, guardiamo in faccia la realtà sulla situazione in cui versa una parte significativa della gioventù europea: disoccupazione, precarietà, povertà lavorativa, lavoro in nero, contratti a zero ore, sistemi scolastici inadeguati, risorse insufficienti per scuole e formazione.
Colleghi, sulla scrivania avete oggi, ancora una volta, una proposta concreta per migliorare la situazione di migliaia di giovani, mettere al bando i tirocini non pagati nell'Unione, una forma di sfruttamento e di sostituzione dei lavoratori, una vera vergogna, frutto di una cultura malata.
Mi auguro che, dopo tante belle parole sentite oggi in Aula, abbiate fatto tutti davvero la cosa giusta votando questo testo, perché si tratta del futuro e della dignità delle nuove generazioni.
"
Brando BENIFEI,2022-02-15,IT,Implementation of the Toy Safety Directive (debate),https://www.europarl.europa.eu/doceo/document/CRE-9-2022-02-15-INT-2-295-0000_IT.html,"  Brando Benifei,  relatore. – Signor Presidente, onorevoli colleghi, secondo l'ultimo rapporto sul sistema europeo di notifica dei prodotti pericolosi, il Safety Gate, i giocattoli sono tra i prodotti con più segnalazioni da parte delle autorità nazionali: il 27 % del totale nel 2019.
Il gioco è un momento fondamentale per lo sviluppo motorio e cognitivo dei bambini, ma può esporli anche a numerosi rischi per la salute, non necessariamente visibili sul momento ma anche con impatto a lungo termine. Per questo la legislazione sui giocattoli è uno strumento fondamentale. La direttiva 2009/48/CE ha finora giocato sicuramente un ruolo positivo, ma rimangono alcuni problemi di flessibilità e incongruenze da correggere, otre alla necessità di affrontare le nuove sfide emerse sia dalle più recenti evidenze scientifiche sia dalle nuove tecnologie.
Nella relazione prendiamo in esame questi punti e avanziamo delle proposte alla Commissione e agli Stati membri.
Un aspetto importante è quello delle sostanze chimiche, dove riscontriamo vari problemi. Le deroghe per le sostanze cancerogene, mutagene o tossiche per la riproduzione prevedono una concentrazione troppo elevata di tali sostanze per garantire una protezione efficace. Dato il loro rischio elevato per la salute dei bambini, chiediamo di valutare una riduzione della possibilità di deroga. I valori limite per le nitrosamine nella direttiva sono troppo alti, come ammesso dalla stessa Commissione, e devono essere ridotti almeno alla soglia già adottata ad esempio in Germania, in deroga alla direttiva.
Chiediamo inoltre una seria valutazione sull'eventuale eliminazione della distinzione per le sostanze chimiche tra giocattoli per bambini sotto i 36 mesi e gli altri. Un bambino resta vulnerabile anche al 37° mese di età, senza contare che questa distinzione consente anche di aggirare facilmente la norma, dichiarando che un gioco è riservato ai bambini che superino quell'età anche quando non è così.
Questi punti non possono attualmente essere modificati senza una procedura di codecisione, che ha tempi lunghi. Anche per questo abbiamo chiesto una revisione della direttiva, che abbiamo constatato con piacere sia stata confermata nel frattempo dalla stessa Commissione. Chiediamo quindi che si utilizzi questa occasione per convertire la direttiva in un regolamento, affinché sia direttamente applicabile in tutti gli Stati membri.
Chiediamo di mantenere gli impegni presi anche sui giocattoli dalla Commissione con la strategia in materia di sostanze chimiche sostenibili. Tra gli altri, cito quello di estendere agli interferenti endocrini l'approccio generico per la gestione del rischio, per garantire che anche queste sostanze siano vietate nei giocattoli.
La revisione inoltre può essere un'occasione per esplorare la possibilità di inserire nell'etichettatura elementi sulla durata di vita e la riparabilità, per aumentare gli aspetti di sostenibilità anche nei giocattoli, in linea con gli obiettivi dell'economia circolare.
Per quanto riguarda le nuove tecnologie, l'emersione di giocattoli connessi o che fanno uso di intelligenza artificiale pone nuove sfide, evidenziando la particolare vulnerabilità dei bambini a interventi esterni di manipolazione o di localizzazione.
Dobbiamo tenere conto di questi aspetti, in questo e in altri strumenti legislativi, dalla cibersicurezza, ai prodotti connessi, all'intelligenza artificiale, perché il tema della privacy e della salute mentale dei bambini è diventato più pressante visto che tali prodotti sono sempre più presenti nelle loro vite.
Concludo affrontando uno dei problemi fondamentali per la sicurezza dei giocattoli oggi, ossia la proliferazione di giochi pericolosi soprattutto online. Voglio fare una premessa: il settore dei giocattoli in Europa è costituito per la stragrande maggioranza da piccole e medie imprese che fanno grandi sforzi – va riconosciuto– per immettere sul mercato solo giochi conformi a tutte le regole. Purtroppo però non tutti gli altri produttori sono così interessati a rispettarle. Per questo il problema non sarà risolto se non vi sarà un'azione incisiva da parte dei cosiddetti marketplace nel controllare i loro venditori e nel prevenire la riapparizione di giochi non sicuri, già rimossi dalle loro piattaforme.
Le autorità di vigilanza del mercato sono impegnate al massimo e certamente devono fare ancora di più, soprattutto in alcuni Stati membri, coordinarsi meglio e ricorrere alle nuove tecnologie, ma hanno bisogno di risorse e non riescono a coprire tutto. Quindi sarà fondamentale il risultato dei negoziati sull'atto europeo sui servizi digitali, attualmente in corso, per migliorare la situazione e garantire che ciò che è illegale offline lo sia anche online.
Queste le principali questioni poste nella relazione che voteremo domani e che spero avrà un ampio sostegno da tutto il Parlamento europeo.
"
Brando BENIFEI,2022-02-15,IT,Implementation of the Toy Safety Directive (debate),https://www.europarl.europa.eu/doceo/document/CRE-9-2022-02-15-INT-2-319-0000_IT.html,"  Brando Benifei,  relatore. – Signor Presidente, onorevoli colleghi, ringrazio i relatori ombra per la collaborazione costruttiva, la Commissione per il suo ruolo di guida e tutti i portatori di interessi che hanno contribuito al dibattito su questo tema così importante per il futuro dei nostri figli.
Sono fiducioso che la relazione otterrà un ampio sostegno, visto il voto unanime in commissione per il mercato interno e visti gli interventi dei colleghi, da cui traggo una sensazione chiara di sintonia rispetto al lavoro fatto, rispetto a questi mesi di negoziato insieme.
Attendiamo la proposta, dunque, di revisione della direttiva. Siamo pronti alla massima collaborazione con la Commissione per un testo ambizioso e orientato al futuro, che dia protezione chiara, netta e forte ai bambini, certezza giuridica e un'occasione anche di sviluppo per le tantissime piccole e medie imprese del settore.
Grazie ancora a tutti.
"
Brando BENIFEI,2022-01-20,IT,Sexual and Reproductive Health and Rights in the European Union (continuation of debate),https://www.europarl.europa.eu/doceo/document/CRE-9-2022-01-20-INT-4-057-0000_IT.html,"  Brando Benifei (S&D).   – Signora Presidente, onorevoli colleghi, non possiamo tollerare che nell'Unione europea si mettano in dubbio le tutele senza condizioni dei diritti sessuali e riproduttivi, purtroppo invece lo vediamo e questo Parlamento ha dovuto affrontare più volte questo argomento.
Il divieto di fatto dell'aborto, ad esempio in paesi come la Polonia, oltre all'attacco continuo ai diritti e alle dignità delle donne sono vergogne che vanno duramente contrastate, perché poi sono azioni di fatto contrarie alla Carta dei diritti fondamentali dell'Unione europea. 
Dunque il Parlamento deve prendere la parte, insieme alla Commissione e insieme al Consiglio, di quei movimenti di donne e di uomini che chiedono garanzie su questi temi, su questioni essenziali come il diritto all'interruzione di gravidanza sicura e legale, all'igiene mestruale, l'educazione sessuale, la contraccezione, la lotta alla violenza di genere e all'omotransfobia.
Nel mio paese, l'Italia, la destra è riuscita a bloccare una legge proprio per questo, la legge Zan, ma noi continueremo a batterci perché venga approvata e perché in tutta Europa ci sia una vera tutela piena di questi diritti.
Ci aspettiamo che la nuova Presidente del Parlamento europeo porti avanti un impegno personale e diretto sul tema. Vogliamo vedere azioni concrete e un'agenda davvero chiara, in quanto il Parlamento l'ha portata avanti fino ad oggi e dovrà continuare a farlo con la massima durezza, il massimo impegno e la massima forza.
"
Brando BENIFEI,2022-01-20,IT,Empowering European Youth: post-pandemic employment and social recovery (debate),https://www.europarl.europa.eu/doceo/document/CRE-9-2022-01-20-INT-4-150-0000_IT.html,"  Brando Benifei (S&D).   – Signor Presidente, onorevoli colleghi, oggi interroghiamo la Commissione su come l'Unione europea possa rafforzare il ruolo dei giovani dopo la pandemia, ma la risposta la conosciamo già: bisogna spezzare la situazione di precarietà, di sfruttamento, di esclusione sociale che ne colpisce troppi in maniera strutturale.
Voglio ricordare che questo Parlamento si è già espresso per la messa al bando di stage e tirocini non retribuiti, iniziativa che è stata supportata dal nostro caro Presidente Sassoli, come anche ricordato in Aula lo scorso lunedì nelle parole del segretario del mio partito Enrico Letta.
Serve un nuovo strumento giuridico che garantisca una remunerazione equa per gli stagisti, i tirocinanti e gli apprendisti nel mercato del lavoro dell'UE. Serve una direttiva ambiziosa sul lavoro delle piattaforme, che riguarda circa trenta milioni di lavoratori, soprattutto giovani, per porre fine alla grande menzogna che li vuole sempre categorizzare come lavoratori autonomi. Serve battersi per la nuova direttiva sul salario minimo e serve introdurre adeguate tutele per tutti i contratti.
Con NextGenerationEU si vada a investire davvero sul futuro dei giovani, perché serve che i giovani non siano solo il futuro ma il presente della nostra Unione.
"
Brando BENIFEI,2022-01-19,IT,Digital Services Act (continuation of debate),https://www.europarl.europa.eu/doceo/document/CRE-9-2022-01-19-INT-3-165-0000_IT.html,"  Brando Benifei (S&D).   – Signor Presidente, onorevoli colleghi, l'atto europeo sui servizi digitali porterà a una vera e propria rivoluzione, riequilibrando il rapporto di potere fra piattaforme e utenti, dando ai consumatori più tutele, trasparenza su termini e condizioni, possibilità di scelta su come prioritizzare i contenuti e un diritto alle compensazioni in caso di violazioni, e darà finalmente maggiori responsabilità ai marketplace, che dovranno accertarsi dell'identità di chi vi mette in vendita i propri prodotti ed effettuare controlli a campione su di essi, ponendo finalmente seri limiti al proliferare di prodotti non sicuri o contraffatti online.
Le piattaforme non potranno più manipolare gli utenti, ad esempio nascondendo opzioni per negare il consenso alla profilazione. Le più grandi dovranno poi mitigare ancora di più i rischi sistemici dati dal loro potere sulle persone e sulle stesse democrazie. Gli algoritmi non saranno più scatole nere inaccessibili, ma saranno finalmente soggetti a quella accountability a cui finora sfuggivano.
Con queste misure di portata storica mettiamo in pratica gli avvertimenti che ad esempio la whistleblower Frances Haugen, una coraggiosa informatrice per la democrazia, ci aveva dato pochi mesi fa anche venendo a incontrare i parlamentari europei.
Non possiamo perdere questa occasione unica per ristabilire un ambiente digitale sano e giusto per tutti. Quindi, grazie al lavoro dei colleghi, grazie al lavoro della relatrice Schaldemose. Sono certo che stiamo per fare un passo davvero importante per dare più diritti e più libertà a tutti i cittadini europei nello spazio digitale.
"
Brando BENIFEI,2021-12-16,IT,Barriers to the free movement of goods (debate),https://www.europarl.europa.eu/doceo/document/CRE-9-2021-12-16-INT-4-151-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, dal 1° gennaio 2021 il governo federale austriaco del Tirolo ha unilateralmente vietato il passaggio durante la notte agli automezzi pesanti in transito attraverso il valico del Brennero, eccetto a quelli elettrici o a idrogeno. Divieto che però non è attuato se gli automezzi sono austriaci.
Come delegazione italiana del Partito Democratico, nei Socialisti e Democratici siamo fermamente convinti che le politiche a tutela dell'ambiente siano prioritarie per la legislazione odierna e futura, e saremo sempre in prima linea a difenderle, ma non possono essere attuate in maniera completamente discriminatoria.
Non possiamo perciò non considerare come tali provvedimenti rappresentino un vero e proprio blocco stradale, che danneggia il nostro paese e non solo. Il valico del Brennero è infatti un asse fondamentale per il trasporto di merci su strada per tutta l'Unione europea. Il danno prodotto dal blocco del valico, che vede transitare oltre 40 milioni di tonnellate di merci l'anno, è stimato essere all'incirca di 370 milioni di euro per ogni ora di ritardo nell'attraversamento e in 100 milioni di euro l'anno per i maggiori tempi di percorrenza legati al passaggio alternativo su rotaia.
Riteniamo che queste norme, che interessano una delle principali corsie per i trasporti dell'Unione possano ostacolare la libera circolazione delle merci nel mercato interno e dovrebbero dunque essere vietate.
Con questa interrogazione chiediamo alla Commissione europea se ha valutato come conciliare i diversi interessi in gioco: la libera circolazione delle merci, la protezione della salute e l'ambiente. Inoltre, vorremmo sapere se intende intervenire per superare tali restrizioni unilaterali e discriminatorie o trovare alternative concordate a livello europeo per ristabilire la libera circolazione e il funzionamento corretto del mercato.
L'Italia, come tutti i paesi dell'Unione, sta uscendo da una fase di crisi socioeconomica legata alla pandemia. È fondamentale dunque che, insieme alla tutela dell'ambiente, si consideri sempre anche l'importanza della ripresa per i tessuti economici che maggiormente hanno sofferto in questo difficile periodo.
"
Brando BENIFEI,2021-12-15,IT,Preparation of the European Council meeting of 16-17 December 2021 - The EU's response to the global resurgence of Covid-19 and the new emerging Covid variants (debate),https://www.europarl.europa.eu/doceo/document/CRE-9-2021-12-15-INT-3-088-0000_IT.html,"  Brando Benifei (S&D).   – Signor Presidente, onorevoli colleghi, poche settimane fa ho visitato il territorio di confine tra Polonia e Bielorussia, una situazione intollerabile in un clima di terrore per i migranti e per chi cerca di aiutarli, ecco cosa ho trovato. 
La vita di migliaia di persone, tra cui molte donne e bambini, schiacciata tra la morsa del gelo e quella della politica a causa dell'azione vergognosa di Lukashenko, ma anche a causa della risposta inadeguata dell'Unione europea, che ha il dovere legale e morale di aiutare quelle persone.
Vengono innalzati muri invece che garantire protezione a famiglie in difficoltà, vengono proposte deroghe al diritto d'asilo, come fatto recentemente dalla Commissione, per velocizzare le procedure di rimpatrio invece che quelle di accoglienza e di solidarietà. Non va bene così.
Dinanzi alle necessità portate dalla pandemia l'Unione invece ha dimostrato di essere in grado di fare scelte giuste e coraggiose, impensabili solo qualche mese prima. I leader europei riuniti nel Consiglio trovino dunque una soluzione alla crisi dei rifugiati superando il sistema di Dublino, creando un nuovo modello basato sulla solidarietà e l'equa ripartizione delle responsabilità. Ritroviamo, come europei, la nostra umanità oggi abbandonata ai confini dell'Europa.
"
Brando BENIFEI,2021-12-14,IT,European framework for employees' participation rights and the revision of the European Works Council Directive (debate),https://www.europarl.europa.eu/doceo/document/CRE-9-2021-12-14-INT-2-335-0000_IT.html,"  Brando Benifei (S&D).   – Signor Presidente, onorevoli colleghi, rafforzare gli strumenti di democrazia sul posto di lavoro è oggi una necessità per governare l'impatto della transizione ecologica digitale sulla società e sull'occupazione.
Troppo spesso decisioni strategiche delle imprese, che riguardano l'organizzazione del lavoro, investimenti, fusioni, acquisizioni o anche licenziamenti di massa avvengono senza coinvolgimento alcuno dei rappresentanti dei lavoratori o senza nemmeno informarli.
Bisogna cambiare direzione. In questi anni ho preso parte a un progetto europeo, insieme ai colleghi di Fisac CGIL e UNI Europa, che ha analizzato l'efficacia delle attuali direttive europee in materia di coinvolgimento dei lavoratori e sono lieto di registrare che molte delle conclusioni da noi elaborate sono anche parte integrante della relazione della collega Bischoff, che ringrazio.
È giunto il momento di una revisione della direttiva sui comitati aziendali europei per potenziare e rendere veramente effettivo il diritto all'informazione e alla consultazione. Questi CAE sono uno strumento essenziale, ma imperfetto e troppo poco utilizzato. A breve inizieremo il lavoro sulla relazione di iniziativa legislativa proprio sulla riforma dei comitati aziendali e sono convinto che sapremo trovare la necessaria ambizione per aggiungere un nuovo tassello alla costruzione dell'Europa sociale di domani.
"
Brando BENIFEI,2021-10-20,IT,Preparation of the European Council meeting of 21-22 October 2021 (debate),https://www.europarl.europa.eu/doceo/document/CRE-9-2021-10-20-INT-3-048-0000_IT.html,"  Brando Benifei (S&D).   – Signora Presidente, onorevoli colleghi, il Presidente Charles Michel è chiamato a gestire una riunione del Consiglio europeo che si apre in un clima molto pesante, ne abbiamo avuto un assaggio ieri durante il dibattito con l'imbarazzante show del primo ministro polacco Morawiecki qui in Aula. 
Ma voglio ricordare anche le vergognose uscite dei giorni scorsi del premier sloveno Janša che, invece di onorare e rispettare le istituzioni che deve rappresentare in quanto Presidente di turno dell'Unione, ha attaccato colleghi europarlamentari – anche la mia famiglia politica dei Socialisti e Democratici – ha definito alcuni eurodeputati ""burattini di Soros"", costringendo il Presidente Sassoli a intervenire e pretendere rispetto.
Vorrei dunque esprimere la mia piena solidarietà ai colleghi e chiedere gentilmente al premier Janša di spendere meno tempo su Twitter e di mettere la sua Presidenza al lavoro per rispondere a questioni reali e urgentissime, come l'emergenza dei prezzi dell'energia, che ogni giorno erode il potere d'acquisto dei cittadini europei e richiede azioni forti, e la gestione della pandemia, che in alcuni paesi vede numeri drammaticamente in rialzo.
Abbiamo bisogno di un vertice europeo che si occupi di questioni reali, non della propaganda della destra sovranista, e di leader all'altezza.
"
Brando BENIFEI,2021-10-20,IT,The rise of right-wing extremism and racism in Europe (in light of recent events in Rome) (debate),https://www.europarl.europa.eu/doceo/document/CRE-9-2021-10-20-INT-3-165-0000_IT.html,"  Brando Benifei,  a nome del gruppo S&D. – Signora Presidente, onorevoli colleghi, ""il Parlamento europeo esorta gli Stati membri a vietare i gruppi neofascisti e neonazisti e qualsiasi altra fondazione o associazione che esalta e glorifica il nazismo e il fascismo"", questo dice la risoluzione intitolata ""Aumento della violenza neofascista in Europa"", approvata il 25 ottobre 2018.
Sono passati tre anni, ma le cose non sono migliorate. A Roma formazioni di ispirazione neofascista hanno infiltrato movimenti di protesta, assaltando e devastando la sede nazionale Cgil, cent'anni dopo simili attacchi dei fascisti di Mussolini. Parliamo del più grande sindacato italiano, a cui voglio portare anche da qui la solidarietà del nostro gruppo parlamentare, come già fatto scendendo in piazza questo weekend, al segretario Maurizio Landini, agli altri sindacati e leader sindacali italiani.
La destra ultranazionalista di questo Parlamento ha fallito cercando di impedire questo dibattito, oggi necessario. Ma come ho detto all'inizio, il Parlamento europeo ha già una posizione chiara, in linea con quanto chiede anche il Partito Democratico in Italia: le formazioni neofasciste e neonaziste, come Forza Nuova e non solo, vanno sciolte. 
Serve una reazione dura. Grazie alle inchieste della stampa libera, a Fanpage e a Piazzapulita in Italia, abbiamo scoperto che questa galassia nera cerca di infiltrare anche i partiti con finanziamenti e scegliendo persone di riferimento. 
Alla destra europea e italiana chiedo meno reticenza, meno balbettii quando bisogna difendere insieme la nostra democrazia dall'eversione. Mi rivolgo a Giorgia Meloni e a Matteo Salvini, abbiamo visto da parte vostra troppa timidezza nel riconoscere la matrice politica evidente di questi attacchi. Vergognatevi almeno un po' e provate per una volta a essere all'altezza della storia dell'Europa uscita dal nazifascismo e della Costituzione italiana, nata dal sacrificio di sangue della Resistenza.
"
Brando BENIFEI,2021-10-05,IT,The future of EU-US relations (debate),https://www.europarl.europa.eu/doceo/document/CRE-9-2021-10-05-INT-2-068-0000_IT.html,"  Brando Benifei (S&D).   – Signor Presidente, onorevoli colleghi, gli Stati Uniti con l'elezione di Biden hanno voltato pagina, abbandonando l'unilateralismo e riportando la discussione sul piano multilaterale, seppure con un atteggiamento non uniforme, pensiamo ad esempio alla vicenda afghana, che rilancia la necessità di una autonomia strategica e di difesa europea.
Ci sono però molti temi su cui lavorare insieme. Penso alla neutralità climatica entro il 2050, un punto fondamentale su cui rifondare il nostro rapporto transatlantico. Poi penso al tema dei diritti, la recente legge contro l'aborto votata nello stato del Texas, che rappresenta un passo indietro per la libertà delle donne, un tema su cui anche in Europa stiamo portando avanti un lavoro e una battaglia. Penso poi al tema del digitale, la regolamentazione dell'intelligenza artificiale e il flusso transatlantico dei dati, un tema veramente cruciale e complesso.
Ecco, abbiamo molto, molto da fare e mi auguro che il Parlamento europeo e il Congresso americano possano collaborare insieme per disegnare un futuro più sostenibile e più giusto per il nostro pianeta.
"
Brando BENIFEI,2021-10-04,IT,Artificial intelligence in criminal law and its use by the police and judicial authorities in criminal matters (debate),https://www.europarl.europa.eu/doceo/document/CRE-9-2021-10-04-INT-1-056-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, mentre il Parlamento si accinge a esaminare la proposta di regolamento sull'intelligenza artificiale, con questa relazione diamo un messaggio chiaro e poniamo già un importante punto fermo: in Europa non c'è posto, secondo noi, per la sorveglianza biometrica di massa e la sicurezza e il contrasto al crimine non possono avvenire a scapito dei diritti fondamentali dei cittadini.
L'identificazione per mezzo di dati biometrici in luoghi accessibili al pubblico rischia infatti di determinare gravi abusi sul diritto alla vita privata e su altri principi alla base dei nostri sistemi democratici. Lo ha detto il Garante europeo della privacy: questi sistemi avrebbero un impatto negativo diretto sull'esercizio della libertà di espressione, di assemblea, di associazione, fino alla stessa libertà di movimento.
Pensiamo poi a cosa a potrebbe avvenire in luoghi non così attenti alla separazione dei poteri o alle libertà fondamentali, siano essi Stati o città. Il rischio di abuso è troppo forte. Per questo riteniamo che le eccezioni all'articolo 5 sulle pratiche proibite della proposta di regolamento debbano essere eliminate.
Allo stesso modo, tecniche predittive per attività di contrasto portano con sé un gravissimo rischio di discriminazione, oltre alla mancanza di evidenze sulla loro accuratezza, minando una delle basi fondamentali dei nostri ordinamenti democratici, ovvero la presunzione di innocenza.
Nessuna supervisione umana né set di dati senza errori saranno sufficienti ad assicurare che decisioni di questo tipo da parte di sistemi di intelligenza artificiale siano prese rispettando garanzie costituzionali e diritti fondamentali dell'Unione, anche laddove questi processi decisionali fossero reversibili.
A maggior ragione questi sistemi non possono sottostare a una mera autovalutazione di conformità prima di essere immessi sul mercato, come proposto dal regolamento nella sua prima bozza a nostro esame. Una autovalutazione espone infatti a rischi inaccettabili di errori e violazioni, che sarebbero scoperti solo in seguito dalle autorità di vigilanza se ne avranno i mezzi per farlo, e ciò avverrebbe a danni ormai avvenuti, anche irreparabili, per le vite delle persone.
Nell'Unione abbiamo già oggi le leggi più avanzate al mondo sulla protezione dei dati personali. Per noi è un modello, un modello che vogliamo portare nel resto del mondo, e non possiamo permetterci di arretrare neanche di un millimetro da questa impostazione quando ci troviamo a regolamentare l'intelligenza artificiale. Dobbiamo, anche in questo campo, tutelare fino in fondo i diritti dei cittadini. Penso che questo sia il modo con cui possiamo agire per un'Europa che abbia il proprio modello centrato sui diritti umani dell'intelligenza artificiale.
"
Brando BENIFEI,2021-10-04,IT,The impact of intimate partner violence and custody rights on women and children (debate),https://www.europarl.europa.eu/doceo/document/CRE-9-2021-10-04-INT-1-092-0000_IT.html,"  Brando Benifei (S&D).   – Signor Presidente, onorevoli colleghi, dopo l'importante voto della scorsa plenaria sull'inserimento della violenza di genere tra gli ""eurocrimini"", crimini quindi particolarmente gravi su cui l'Unione può stabilire standard minimi per definire reati e sanzioni, questo Parlamento torna a esprimersi sul delicato tema della violenza di genere da parte del partner e del suo impatto sui bambini e sulle decisioni di custodia.
Non parliamo solo di femminicidio, che ne è l'espressione più grave. La violenza domestica di genere si manifesta infatti in molti modi, dalla violenza psicologica a quella finanziaria, in particolare, ma non solo, in casi di dipendenza economica, e ha gravi ripercussioni anche sui figli. Un problema che si è acuito anche nel nostro paese, in Italia, durante la pandemia, con la convivenza forzata in spazi ristretti e che ci chiede, a maggior ragione, di agire con una strategia a tutto tondo.
Con la relazione ribadiamo l'importanza della Convenzione di Istanbul e richiamiamo gli Stati membri che ancora non l'hanno fatto a ratificarla. Segnaliamo come, durante la pandemia, siano aumentate anche le violenze contro le persone LGBT. Chiediamo che in sede processuale le accuse di violenza siano esaminate prima delle decisioni sulla custodia dei figli e che questa non sia mai condivisa in casi del genere, per non aumentare ulteriormente i contatti con il partner violento. Chiediamo che il regolamento sulle decisioni in materia matrimoniale e genitoriale, il cosiddetto ""Bruxelles 2 bis"", sia esteso anche alle coppie non sposate e anche dello stesso sesso, e che gli Stati membri impediscano l'utilizzo in sede processuale, inoltre, della ""sindrome da alienazione parentale"", che non ha alcuna evidenza scientifica, per valutare i casi di violenza o l'idoneità ad accudire i figli.
Indichiamo anche la necessità di stabilire standard minimi a livello europeo su come condurre le audizioni dei figli in ambiente protetto e con personale adeguatamente formato. Chiediamo inoltre misure più ampie da maggiori fondi per la protezione delle vittime, al loro pieno accesso ai sistemi di protezione, fino a un protocollo comune europeo per combattere la violenza sulle donne in tempi di crisi.
E ribadiamo l'importanza di un intervento ampio, davvero generale, che promuova la parità di genere e l'indipendenza economica, l'istruzione e l'educazione sessuale, il ruolo dei media nel combattere gli stereotipi. Dobbiamo renderci conto che la violenza domestica di genere è tuttora una piaga delle nostre società, lungi dall'essere un retaggio del passato, una piaga da estirpare con ogni mezzo a livello nazionale ed europeo.
"
Brando BENIFEI,2021-09-15,IT,State of the Union (debate),https://www.europarl.europa.eu/doceo/document/CRE-9-2021-09-15-INT-3-078-0000_IT.html,"  Brando Benifei (S&D).   – Signora Presidente, signora Presidente von der Leyen, onorevoli colleghi, cosa direbbero Altiero Spinelli e i padri e le madri fondatrici dell'integrazione europea, guardando a questi ultimi vent'anni, iniziati con l'esplosione della globalizzazione e con l'attacco alle Torri Gemelle e all'Afghanistan?
Ci direbbero: quanto tempo avete perso mentre il mondo correva? Ma ci direbbero anche che oggi siamo finalmente sulla buona strada. I drammi che abbiamo vissuto hanno portato a una reazione, oggi lavoriamo al debito e alla fiscalità comune, a riformare le regole di bilancio. Abbiamo una campagna vaccinale imponente che deve proseguire, così come la costruzione dell'Europa sociale, la sovranità tecnologica, la transizione ambientale, la difesa comune, i corridoi umanitari, la tutela dei diritti LGBT e delle donne.
Su tutti questi temi Lei, Presidente, ha usato parole coraggiose, ma vogliamo vederle messe in pratica. Se lo farà avrà il Parlamento dalla sua parte. Un'Europa federale, solidale e democratica può sembrare impossibile ma non è così, come abbiamo sentito dalla nostra Bebe Vio, allora si può fare, anzi si deve fare.
"
Brando BENIFEI,2021-09-14,IT,EU Blue Card Directive (debate),https://www.europarl.europa.eu/doceo/document/CRE-9-2021-09-14-INT-2-351-0000_IT.html,"  Brando Benifei (S&D).   – Signor Presidente, onorevoli colleghi, dopo anni di stallo concludiamo la revisione della direttiva ""Carta blu"", strumento necessario per rendere l'Unione europea attrattiva per talenti e lavoratori altamente qualificati.
Sono lieto di aver contribuito a questo fascicolo come relatore per il gruppo S&D nella commissione EMPL.
Già dalla scorsa legislatura questo strumento è stato importante per noi come proposta per lavoratori altamente qualificati, per università e imprese che ne avevano bisogno. Abbiamo combattuto rischi di dumping sociale e salariale, abbiamo ampliato il campo di applicazione della direttiva anche agli stagionali e a chi gode di protezione internazionale.
Il risultato dei negoziati è però parzialmente soddisfacente, perché bisognava essere più ambiziosi creando uno strumento europeo unico, che sostituisse quelli nazionali – mi rivolgo ai governi – però abbiamo ottenuto molto, grazie al lavoro del nostro relatore Javier Moreno, che voglio ringraziare, uno strumento utile che rilanceremo per poter costruire un'Europa più unita e più aperta al mondo.
"
Brando BENIFEI,2021-07-07,IT,Review of the macroeconomic legislative framework (debate),https://www.europarl.europa.eu/doceo/document/CRE-9-2021-07-07-INT-3-344-0000_IT.html,"  Brando Benifei (S&D).   – Signora Presidente, onorevoli colleghi, dobbiamo dirlo con nettezza, l'Unione europea non può tornare alle politiche di austerità del passato. 
La pandemia ha mostrato la necessità e l'utilità di scelte di investimento e di politica sociale che in molti proponevamo già ben prima di questo ultimo anno e mezzo. Ora andiamo avanti con la riforma del patto di stabilità, che tenga conto di una nuova regola aurea a favore degli investimenti sociali e ambientali e per una digitalizzazione inclusiva, così da farlo diventare un patto di sostenibilità. 
Così potremo sostenere la crescita europea con più lavoro, con le necessarie riforme, con meno disuguaglianze per tutti gli europei a partire dai più giovani. Una nuova stagione è possibile. Impariamo dagli errori del passato e non torniamo indietro. 
"
Brando BENIFEI,2021-06-23,IT,Preparation of the European Council meeting of 24-25 June 2021 – Relaunch of the Malta Declaration and the use of an effective solidarity mechanism (debate),https://www.europarl.europa.eu/doceo/document/CRE-9-2021-06-23-INT-1-051-0000_IT.html,"  Brando Benifei (S&D).   – Signor Presidente, onorevoli colleghi, quale futuro all'Europa se non impara a difendersi dalla violenza autoritaria che cresce al suo interno?
Il Consiglio europeo si apre, purtroppo, in un clima molto pesante: quanto sta accadendo in Polonia, ma soprattutto in Ungheria, sul terreno dei diritti fondamentali, necessita di una reazione immediata. Ha fatto bene la Presidente von der Leyen a dire che la legge anti-LGBT promossa da Orbán è una vergogna, così come ieri quattordici governi che hanno stigmatizzato la legge, compreso il governo italiano. Che ne pensa la Lega? Sta con il governo di cui fa parte o con Orbán?
Ora serve reagire: i leader europei attivino subito le sanzioni già richieste dall'Europarlamento e bloccate proprio dal Consiglio e la Commissione inneschi subito il meccanismo di condizionalità sullo Stato di diritto, perché non si usino mai più i soldi degli europei per calpestare i diritti di tutti.
Ci vuole più coraggio: ogni minuto perso è un atto di prevaricazione e di violenza sui cittadini europei, sulla comunità LGBT, su tutte e tutti!
"
Brando BENIFEI,2021-06-10,IT,Autism and inclusive employment (debate),https://www.europarl.europa.eu/doceo/document/CRE-9-2021-06-10-INT-4-191-0000_IT.html,"  Brando Benifei (S&D).   – Signor Presidente, onorevoli colleghi, la pandemia della COVID-19 ha influito negativamente sulla possibilità delle persone con disturbi dello spettro autistico di accedere a percorsi di inclusione. Insieme all'intero gruppo sulla disabilità del Parlamento europeo, di cui sono vicepresidente, e con lo European Disability Forum già da molto tempo facciamo proposte su questi temi, concentrandoci proprio sugli aspetti posti dall'interrogazione che stiamo discutendo oggi.
Quello del lavoro e della partecipazione alla vita sociale rimane sicuramente il principale campo su cui dovremo misurare la nostra azione. Secondo gli ultimi dati disponibili, il tasso di occupazione in Europa delle persone con disturbi dello spettro autistico è inferiore al 10 %, contro il 72 % delle persone che non sono affette da disabilità. 
La presentazione della strategia UE per le persone con disabilità e il nuovo Fondo sociale europeo Plus, su cui ho lavorato in prima persona, sono certamente strumenti molto importanti, ma non possiamo fermarci qui, dobbiamo fare molto di più. Allora c'è bisogno di un accesso sempre più facile ai percorsi terapeutici, maggiori finanziamenti per la formazione, quote di inserimento nel mondo del lavoro, leggi che garantiscano un salario equo. 
Molte realtà operano da tempo in questo campo. Un bellissimo esempio è quello del progetto ""Luna Blu – Autonomia Autismo"", che ha sede nella mia città, La Spezia, ma ce ne sono molti altri in Italia e in Europa. E anch'io, come penso molti colleghi, conosco l'esperienza di tante persone giovani e meno giovani che, nonostante la loro esperienza di disturbi dello spettro autistico, hanno costruito una propria vita autonoma e partecipano efficacemente alla vita sociale, ma per troppi ancora non è così.
Per questo mi auguro un impegno ancora più forte da parte della Commissione e un utilizzo intelligente delle risorse del piano di ripresa Next Generation EU. Dopo la terribile esperienza di questo anno e mezzo, con ciò che abbiamo imparato sono sicuro che potremo rendere l'Europa davvero un posto migliore per tutti. 
"
Brando BENIFEI,2021-06-09,IT,"Rule of law situation in the European Union and the application of the Conditionality Regulation (EU, Euratom 2020/2092) (debate)",https://www.europarl.europa.eu/doceo/document/CRE-9-2021-06-09-INT-3-124-0000_IT.html,"  Brando Benifei (S&D).   – Signor Presidente, onorevoli colleghi, ritengo ci siano due questioni imprescindibili in questo dibattito. La prima: un paese membro che non rispetta le regole di base di un sistema democratico, violando i diritti fondamentali e lo Stato di diritto, non deve usufruire dei fondi europei. Sarebbe un grave errore politico oltre che un danno erariale per le casse dell'Unione, perché consentirebbe indirettamente ad alcuni governi di erodere i valori comuni europei attraverso l'uso delle risorse comunitarie. 
Secondo: l'Unione europea, se vuole che i principi della democrazia siano rispettati dai suoi Stati membri, non può concedere alcuna deroga all'applicabilità dei suoi stessi regolamenti, soprattutto – e c'è dell'ironia in tutto questo – se trattano proprio il rispetto dello Stato di diritto.
Dunque, il regolamento sulla condizionalità dello Stato di diritto è entrato in vigore il 1° gennaio 2021 ed è direttamente e completamente applicabile. Non accettiamo alcuna linea guida dilatoria e siamo pronti a far partire un'azione legale contro la Commissione se non adempirà ai suoi obblighi definiti dai trattati. 
"
Brando BENIFEI,2021-06-09,IT,Regulations and general conditions governing the performance of the Ombudsman’s duties (debate),https://www.europarl.europa.eu/doceo/document/CRE-9-2021-06-09-INT-3-210-0000_IT.html,"  Brando Benifei,  a nome del gruppo S&D. – Signora Presidente, onorevoli colleghi, saluto la nostra Mediatrice europea Emily O'Reilly, come sempre è più che un piacere averla con noi, un sincero ringraziamento per il lavoro quotidiano che svolge nell'interesse dei cittadini europei.
È stato un vero onore e un impegno significativo l'aver collaborato insieme al relatore Paulo Rangel e ai colleghi relatori ombra al nuovo statuto del mediatore europeo in commissione per gli affari costituzionali. 
Credo che il risultato di oggi dimostri la capacità di questo Parlamento di produrre testi legislativi di qualità, la migliore pubblicità per rafforzare il diritto di iniziativa legislativa del Parlamento europeo su cui lavoreremo in questa legislatura.
Lo statuto del mediatore esce rafforzato dai negoziati. Abbiamo potenziato il margine di iniziativa, salvaguardando l'indipendenza nei confronti delle altre istituzioni; abbiamo inserito un periodo cosiddetto di raffreddamento di due anni in modo da scongiurare conflitti di interessi; abbiamo ampliato le competenze per indagini relative a molestie e whistleblowing; abbiamo stabilito norme chiare sull'accesso a informazioni classificate. 
Nella sessione di voto odierna daremo un appoggio pieno al testo del nuovo regolamento per sostenere una maggior tutela dei diritti dei cittadini europei. 
"
Brando BENIFEI,2021-06-08,IT,European Social Fund Plus (ESF+) 2021-2027 (debate),https://www.europarl.europa.eu/doceo/document/CRE-9-2021-06-08-INT-2-278-0000_IT.html,"  Brando Benifei,  a nome del gruppo S&D. – Signor Presidente, onorevoli colleghi, siamo finalmente giunti al traguardo del nostro lavoro sul Fondo sociale europeo Plus dopo anni di difficili negoziati. Tra tutti i fondi strutturali l'FSE+ è quello con la missione più importante: realizzare l'obiettivo di una società più giusta, creare occupazione di qualità, sostenere la formazione permanente, promuovere le pari opportunità, sradicare la povertà e fornire aiuto alle persone con disabilità. 
Abbiamo dovuto lottare partendo dalla Garanzia per l'infanzia, la grande novità che il nostro gruppo, quello dei Socialisti e Democratici, ha proposto già dal 2014 e che adesso è realtà. Tutti gli Stati membri dovranno investire risorse adeguate per la sua messa in atto, mentre quelli con una povertà infantile sopra la media europea dovranno dedicare almeno il 5 % del Fondo sociale a tale scopo. 
Per l'Italia, il mio paese, per esempio, ciò significa 650 milioni di EUR di cofinanziamento europeo per offrire ai bambini bisognosi un accesso effettivo e gratuito ai servizi essenziali. Parliamo dell'educazione, della cura della prima infanzia, dell'istruzione e delle attività scolastiche, dell'assistenza sanitaria, di almeno un pasto salutare al giorno, alloggi dignitosi e una dieta equilibrata. Oggi ci sono 18 milioni di bambini in Europa che vivono in povertà. Una cifra inaccettabile che dobbiamo sradicare completamente e definitivamente.
Abbiamo dovuto lottare anche per difendere il programma FEAD che fornisce aiuto materiale alle persone più bisognose. Basti guardare come la pandemia abbia fatto allungare in maniera spaventosa le code alle mense per i poveri. Non sono solo le persone senza fissa dimora ad aver bisogno di aiuto di un pasto caldo, ma sempre più persone. Per difendere il FEAD è stata una linea rossa invalicabile, un atto necessario e doveroso di giustizia sociale.
Abbiamo dovuto lottare, infine, affinché il Fondo fosse all'altezza delle esigenze di un mondo che cambia. Abbiamo chiesto e ottenuto un aumento dei fondi per la Garanzia per i giovani, abbiamo rafforzato gli strumenti per la formazione permanente e le competenze digitali, abbiamo reso il programma EaSI per l'innovazione sociale più capace di valorizzare i progetti locali. 
Vorrei perciò ringraziare il nostro relatore David Casa, il Commissario Nicolas Schmit e la Presidenza portoghese per l'impegno comune su questo regolamento. Credo che con il nostro lavoro possiamo dire di avere davvero aggiunto qualcosa in più. Un vero plus al nuovo Fondo sociale, che da 65 anni già aiuta i cittadini europei con programmi concreti. L'espressione tangibile quindi dell'Europa sociale a cui ci ispiriamo e che vorremmo rafforzare sempre di più.
"
Brando BENIFEI,2021-05-19,IT,"Meeting the Global COVID-19 challenge: effects of waiver of the WTO TRIPS agreement on COVID-19 vaccines, treatment, equipment and increasing production and manufacturing capacity in developing countries (debate)",https://www.europarl.europa.eu/doceo/document/CRE-9-2021-05-19-INT-3-077-0000_IT.html,"  Brando Benifei (S&D).   – Signor Presidente, onorevoli colleghi, in una pandemia è più importante massimizzare i profitti o proteggere al meglio la salute delle persone? Di questo parliamo oggi e su questo dobbiamo prendere decisioni.
È fondamentale, infatti, mettere in campo ogni misura per debellare il COVID e riprendere le nostre vite. Con l'emergere di varianti e l'altalena delle diverse ondate, la pandemia ci mostra che serve una risposta globale, perché non è possibile restringere il virus all'interno dei confini nazionali e non basterà vaccinare soltanto la porzione più ricca del pianeta per essere fuori pericolo. Non è solo ingiusto: è proprio inutile.
Da mesi, dal Parlamento, proponiamo la sospensione temporanea dei brevetti o almeno delle cosiddette ""licenze obbligatorie"", non solo perché c'è stato uno sforzo pubblico cruciale nel finanziare la ricerca, che ha portato al vaccino in tempi record, azzerando il rischio d'impresa per chi li ha prodotti, ma anche perché c'è un'emergenza sociale che interroga l'Unione sui suoi valori più profondi.
In vista del vertice G20 del prossimo 21 maggio è essenziale lanciare un messaggio e agire di conseguenza: la salute e con essa il vaccino devono essere beni comuni universali. Coraggio!
"
Brando BENIFEI,2021-05-19,IT,Digital future of Europe: digital single market and use of AI for European consumers (debate),https://www.europarl.europa.eu/doceo/document/CRE-9-2021-05-19-INT-3-242-0000_IT.html,"  Brando Benifei (S&D).   – Signor Presidente, onorevoli colleghi, lo dice il titolo di questo dibattito: col lavoro che stiamo portando avanti in questi mesi, stiamo plasmando il modello per l'approccio europeo al digitale e all'intelligenza artificiale, pronto per le sfide del futuro.
Modello incentrato sulla persona, sui diritti, sulla protezione dei consumatori, in particolare dei più vulnerabili, ma senza dimenticare il sostegno all'innovazione e alle piccole e medie imprese, che oggi vedono uno spiraglio di luce, dopo la pandemia, e hanno bisogno di un supporto sia legislativo che in termini di risorse.
Dobbiamo dare certezza giuridica e pari condizioni a tutti, chiarendo che ciò che è illegale offline deve esserlo anche online e garantendo condizioni eque per la tassazione nell'economia digitale.
Apprezziamo che la Commissione abbia tenuto conto di molte richieste del Parlamento nella proposta sull'intelligenza artificiale, inclusa la proibizione di alcuni usi e la stretta regolazione di altri.
Ora siamo pronti a migliorarne alcuni aspetti, in particolare riguardo ai diritti e alle libertà fondamentali, per garantire sistemi di intelligenza artificiale al servizio della persona, affinché i cittadini e i consumatori la possano utilizzare con fiducia per migliorare le loro vite.
"
Brando BENIFEI,2021-04-28,IT,Digital Green Certificate - Union citizens - Digital Green Certificate - third country nationals - The accessibility and affordability of Covid-testing (debate),https://www.europarl.europa.eu/doceo/document/CRE-9-2021-04-28-INT-3-079-0000_IT.html,"  Brando Benifei (S&D).   – Signora Presidente, onorevoli colleghi, siamo a un punto di svolta nella lotta alla pandemia. Siamo vicini all'estate. Dopo mesi di restrizioni e di sacrifici, vediamo una luce in fondo al tunnel, con l'accelerazione della campagna vaccinale. 
Il Parlamento ha pertanto da subito sostenuto la proposta della Commissione di istituire un certificato comune europeo, che consenta di facilitare il movimento delle persone, uno dei pilastri della nostra Unione, per i vaccinati, i guariti e chi abbia effettuato un test antigenico molecolare. 
Noi abbiamo dato il nostro contributo per migliorare la proposta, inserendo maggiori salvaguardie nella protezione dei dati personali, l'accessibilità dell'informazione, l'interoperabilità dei database, la gratuità dei test, perché non possiamo discriminare tra chi può permettersi questi test e chi no. 
Dobbiamo essere chiari: non è un passaporto vaccinale; non è un documento di viaggio. Avrà una durata di un anno, non introduce obblighi e le regole di Schengen continueranno ad applicarsi. Ma deve essere attuato rapidamente, senza misure unilaterali o più restrittive da parte dei governi, che non sono accettabili e che ne limiterebbero l'efficacia. 
Il certificato COVID europeo può davvero dare una boccata di ossigeno alle attività turistiche e culturali, così duramente colpite da oltre un anno di chiusure. Non sprechiamo questa occasione: lo dobbiamo ai nostri cittadini.
"
Brando BENIFEI,2021-04-28,IT,European Child Guarantee (debate),https://www.europarl.europa.eu/doceo/document/CRE-9-2021-04-28-INT-3-376-0000_IT.html,"  Brando Benifei,  a nome del gruppo S&D. – Signora Presidente, onorevoli colleghi, desidero salutare il Commissario Schmit e la sottosegretaria Zacarias e ringraziarli per i loro interventi e per l'impegno sulla garanzia per l'infanzia. Per questo Parlamento si tratta di una priorità assoluta. 
Sono passati diversi anni da quando, come socialisti e democratici lanciammo la campagna per creare questo nuovo strumento, anni di impegno portati avanti insieme alle organizzazioni che si occupano delle politiche per i diritti dei bambini. Ci tengo a ringraziare in particolar modo le organizzazioni della Alliance for investing on children. 
La Commissione ha messo sul tavolo un'ottima proposta capace di affrontare la natura multidimensionale della povertà infantile in maniera concreta, per offrire un accesso gratuito effettivo a servizi di qualità per tutti i bambini, in particolare per coloro che si trovano in situazioni di vulnerabilità: misure per la cura della prima infanzia, istruzione, assistenza sanitaria, un alloggio dignitoso, un pasto sano e nutriente, tutte cose che dovrebbero essere la normalità per tutti i bambini. Purtroppo oggi non è così. Un bimbo su 5 in Europa si trova sulla soglia di povertà: sono 18 milioni, quasi 3 milioni nel mio paese, l'Italia. 
Vorrei dunque fare un appello al Consiglio: adottate con estrema urgenza questa raccomandazione con le indicazioni del Parlamento europeo che la rafforzano; adottate rapidamente i piani d'azione nazionali; integrate la garanzia con i Piani nazionali di ripresa con il Fondo sociale europeo, con la strategia per i diritti delle persone con disabilità; usate ogni centesimo a disposizione, perché non basta ridurre la povertà infantile, bisogna sradicarla completamente. Non esiste un livello accettabile di questa povertà dei bambini.
Servono perciò misure strutturali, risorse adeguate, investimenti in politiche abitative, educazione, formazione, asili nido, servizi sociali e sanitari, ma soprattutto serve la volontà politica di battersi per una nuova agenda sociale per l'Europa. 
Al summit per l'Europa sociale, il prossimo 7 maggio a Porto, l'Unione europea dia un segnale forte, non basta essere adulti per essere grandi: per essere davvero grande, l'Europa deve aiutare le future generazioni, partendo dai bambini.
"
Brando BENIFEI,2021-04-27,IT,"Programme for the internal market, competitiveness of enterprises, the area of plants, animals, food and feed and European statistics (Single Market Programme) 2021-2027 (debate)",https://www.europarl.europa.eu/doceo/document/CRE-9-2021-04-27-INT-2-342-0000_IT.html,"  Brando Benifei,  Rapporteur. – Signor Presidente, onorevoli colleghi, sono molto orgoglioso di poter intervenire qui oggi per portare di fronte al Parlamento, ai nostri cittadini, i risultati ottenuti nel negoziato sul programma per il mercato interno. Un programma da più di 4 miliardi di euro, che finanzierà le aree fondamentali di quello che è comunemente considerato uno dei più grandi successi della nostra Unione e che è un tassello fondamentale di quella integrazione profonda fra paesi, fra le nostre economie, fra i nostri cittadini, una di quelle realizzazioni concrete con cui si costruisce la solidarietà di fatto, per citare Schuman, una solidarietà di fatto che nasce proprio da queste connessioni, da questi scambi che avvengono nel mercato comune. 
Rispetto all'inizio dei negoziati nel 2019 il mondo che conoscevamo è completamente cambiato. La crisi del COVID ha messo più che mai in luce l'importanza di un mercato interno ben integrato, più resiliente, funzionante in tutti i suoi aspetti. Tutte le aree finanziate dal programma sono state, infatti, in prima linea durante la crisi e lo saranno a maggior ragione durante la ripresa delle nostre economie. Ricordiamo, per esempio, i blocchi delle merci e dei farmaci durante i primi mesi di pandemia e di quante difficoltà questo ha causato all'approvvigionamento di prodotti. 
Passiamo al tema della vigilanza del mercato: abbiamo visto i numerosi interventi di ritiro da parte delle nostre autorità di merci contraffatte o non sicure, magari comprate online. Pensiamo al tema delle mascherine. Pensiamo poi alla protezione dei consumatori: quanti consumatori vulnerabili sono incappati in queste vendite di prodotti non autorizzati e avrebbero avuto bisogno di più sostegno e informazione sui loro diritti e protezione?
E poi per quanto riguarda la produzione di statistiche a livello europeo, pensiamo a quanto sono stati importanti gli scambi e il coordinamento delle informazioni sui contagi e i ricoveri, ma anche i dati sull'economia in questi mesi. E ancora la sicurezza della catena alimentare con la prevenzione e il trattamento delle malattie degli animali e delle piante. Lo stesso COVID-19 è una cosiddetta zoonosi e ha reso più chiaro a tutti quanto questo aspetto sia fondamentale per la sicurezza dei nostri cittadini. 
Ultime, ma non certo per importanza, le piccole e medie imprese e i loro lavoratori che così gravemente sono state colpite dalla crisi e la cui ripresa, in senso digitale sostenibile, è un obiettivo fondamentale su cui concentrarci nei prossimi mesi con uno sguardo al futuro. Tutte queste aree saranno finanziate da questo programma per il periodo 2021-2027 ed è partito già dal primo gennaio.
Il programma permetterà di realizzare sinergie con altri programmi, come Europa digitale, InvestEU, Orizzonte Europa, i fondi strutturali, ma anche i fondi dei piani nazionali di ripresa e resilienza per rafforzare un comune effetto leva. In particolare, voglio citare la finestra per le PMI che sarà l'erede del vecchio programma COSME per la parte delle sovvenzioni per finanziare sostegno alla competitività, internazionalizzazione, digitalizzazione e mobilità, proseguendo per esempio progetti di successo come Erasmus per giovani imprenditori.
Certo avremmo preferito un bilancio ancora più ambizioso ma siamo fiduciosi che le sinergie con gli altri fondi potranno comunque assicurare un supporto adeguato. 
Come Parlamento europeo siamo poi orgogliosi di aver lottato per l'inclusione delle reti d'impresa e delle imprese dell'economia sociale fra i possibili beneficiari dei fondi. Abbiamo posto poi l'accento sulla sostenibilità ambientale, sui consumatori vulnerabili, abbiamo insistito per un obiettivo specifico con una propria linea di bilancio sulla vigilanza del mercato. 
Le nuove sfide dell'eCommerce, i nuovi prodotti, come i prodotti connessi e le applicazioni di intelligenza artificiale, mettono sempre più in evidenza come solo un'efficace vigilanza dotata di risorse congrue e personale sufficiente potrà far fronte alle molte e sempre nuove insidie che possono mettere a rischio diritti e protezione dei consumatori e dei cittadini, garantendo così, invece, prodotti conformi alle regole europee circolanti liberamente nel mercato interno, anche quando provengono da fuori dell'Unione. 
Per concludere, voglio ringraziare i relatori ombra della commissione Mercato interno, il mio predecessore, relatore Nicola Danti nella scorsa legislatura e i relatori per parere delle commissioni Industria, Agricoltura, Problemi economici e Ambiente. Con cinque commissioni coinvolte non era scontato arrivare in modo unitario al negoziato; ma grazie allo spirito di collaborazione sempre mostrato, ho avuto il sostegno e la fiducia per negoziare sempre a nome di tutti e così siamo arrivati a un risultato che ha potuto incontrare, io credo, la soddisfazione di ciascuno di noi.
Ringrazio la Presidenza tedesca che ha permesso di accelerare e concludere il negoziato durante il suo semestre con un atteggiamento sempre costruttivo. Da ultimo, ma non certo per importanza, lasciatemelo dire, un grazie all'impegno del commissario Breton e ai funzionari della DG Growth, oltre ovviamente ai funzionari delle direzioni generali coinvolte nel negoziato insieme a questa.
Penso che oggi possiamo tutti salutare con favore l'approvazione di questo programma, che costituirà certamente un ingranaggio fondamentale nel motore della ripresa europea.
"
Brando BENIFEI,2021-03-11,IT,"Application of Regulation (EU, Euratom) 2020/2092, the rule of law conditionality mechanism (continuation of debate)",https://www.europarl.europa.eu/doceo/document/CRE-9-2021-03-11-INT-4-046-0000_IT.html,"  Brando Benifei (S&D).   – Signora Presidente, onorevoli colleghi, l'Unione europea va avanti anche grazie alla sua capacità e alla necessità di costruire dei compromessi fra le diverse posizioni degli Stati membri e dei gruppi politici, qui al Parlamento europeo e al Consiglio.
Ci sono tuttavia alcuni temi su cui non si possono fare compromessi, su tutti la tutela della salute e del benessere dei cittadini, il rispetto assoluto dei diritti fondamentali e dei principi dello Stato di diritto. Quando i governi polacco e ungherese hanno preso in ostaggio l'approvazione del bilancio dell'Unione, hanno compiuto un gesto gravissimo contro tutti gli europei. Eravamo in piena pandemia e hanno rischiato così di mettere a repentaglio anche il recovery plan, soltanto per bloccare l'entrata in vigore del meccanismo di condizionalità sullo Stato di diritto. 
L'Europa ha saputo reagire, neutralizzando quella minaccia e mettendo all'angolo quei due governi, sovranisti sì, così dicono, ma alle spese della sovranità e degli interessi dei loro stessi cittadini. Ma se il Consiglio europeo, nelle conclusioni di dicembre, ora decide di ritardare l'applicazione del meccanismo sullo Stato di diritto, condizionandola all'adozione di ulteriori linee guida e all'espressione della Corte di giustizia, allora compie un passo indietro inaccettabile contro cui abbiamo il dovere di opporci.
Presidente, noi pretendiamo che la Commissione ignori questa richiesta del Consiglio europeo, che avrebbe dovuto essere qui in Aula oggi, avendo questa decisione natura assolutamente non vincolante. Chiediamo inoltre la garanzia che il regolamento abbia un'attuazione completa e immediata: la Commissione agisca da guardiano dei trattati, la difesa dello Stato di diritto non può subire condizioni.
"
Brando BENIFEI,2021-03-09,IT,Activities of the European Ombudsman – annual report 2019 (debate),https://www.europarl.europa.eu/doceo/document/CRE-9-2021-03-09-INT-2-179-0000_IT.html,"  Brando Benifei (S&D).   – Signora Presidente, onorevoli colleghi, la relazione annuale sulle attività della Mediatrice europea certifica nuovamente l'assoluto valore dell'impegno di Emily O'Reilly e dimostra ancora una volta come il Mediatore sia un prezioso alleato di questo Parlamento nell'avvicinare l'Europa ai suoi cittadini, alzando la qualità della democrazia dell'Unione europea.
Vorrei quindi usare questo tempo per ringraziare la Mediatrice e spronarla a insistere con ancora più forza, pretendere maggiore trasparenza dal Consiglio, rafforzare le misure volte a prevenire i conflitti di interesse, vigilare sui fondi europei, combattere le frodi, porre fine in maniera definitiva alla pratica dei tirocini non pagati nelle istituzioni europee, continuando il nostro impegno comune su questo tema.
Infine un plauso speciale al suo straordinario lavoro nel promuovere e monitorare la messa in atto della Convenzione delle Nazioni Unite sui diritti delle persone con disabilità: un impegno e una battaglia giusta e necessaria.
In commissione affari costituzionali stiamo lavorando per dotare il Mediatore di un nuovo statuto e assicurare sempre maggiore autonomia d'azione a questa Istituzione. Ci auguriamo di incontrare la stessa ambizione da parte dei governi in Consiglio.
"
Brando BENIFEI,2021-03-09,EN,"Tackling the economic impact of the COVID pandemic by focusing on investment, competitiveness and skills (debate)",https://www.europarl.europa.eu/doceo/document/CRE-9-2021-03-09-INT-2-211-0000_EN.html,"  Seán Kelly (PPE).   – Mr President, while health remains a national competence, at EU level, there are opportunities to exchange best practices, support digitalisation, and promote medical excellence. Along with training more healthcare staff and supporting research, the EU4Health programme presents a leap forward in the health of our citizens. The pandemic exposed the vulnerability of our healthcare systems as we experienced care disruptions, medical shortages, health system inadequacy, and insufficient and unequal access to healthcare. So, there is a need for a common health policy that allows EU countries to properly cooperate and coordinate in times of crisis and to strengthen our capacity to respond to new cross-border health threats. 
During the early stages of the pandemic especially, Europe reckoned with shortages in necessary medical supplies and medicines due to disruption and bottlenecks in global supply chains. We all agree that we can no longer have such dependence on one or two countries in key markets. To do this, we must help manufacture and produce more medicines in Europe, and by so doing, we will strengthen the Union to the benefit of all our citizens. And as our very dear Commissioner said in her opening remarks, with EUR 5.1 billion, a lot can be achieved – 12 times more than the previous mandate. A good news story.
"
Brando BENIFEI,2021-03-08,IT,Equal treatment in employment and occupation in light of the UNCRPD (debate),https://www.europarl.europa.eu/doceo/document/CRE-9-2021-03-08-INT-1-193-0000_IT.html,"  Brando Benifei (S&D).   – Signora Presidente, onorevoli colleghi, in questo ultimo anno a fare le spese della pandemia sono state purtroppo ancora di più le categorie svantaggiate già da prima, come le persone con disabilità. 
Gli ultimi dati ci mostrano chiaramente discriminazioni lavorative intollerabili all'interno degli Stati membri. Per questo dobbiamo impegnarci per una piena attuazione della Convenzione sui diritti delle persone con disabilità. È un tema che mi sta molto a cuore e ho avuto l'onore di rappresentare proprio questo Parlamento alla Conferenza delle parti contraenti alle Nazioni Unite a New York qualche anno fa. 
Dobbiamo aumentare le tutele sociali, introducendo quote di assunzioni per le persone con disabilità, garantendo eguale retribuzione, aumentando investimenti in formazione e nella mobilità accessibile – penso al grande lavoro fatto su quest'ultimo tema da attivisti come Iacopo Melio, oggi consigliere regionale e cittadino europeo dell'anno, e al mio concittadino Nicola Torre – perché serve la partecipazione delle persone con disabilità alla realizzazione delle politiche che li riguardano. 
C'è molto da fare: riformare l'atto europeo sull'accessibilità e sostenere la strategia della Commissione europea. Siamo pronti a lavorare, i diritti non possono rimanere solo sulla carta. 
"
Brando BENIFEI,2021-02-10,IT,Democratic scrutiny of social media and the protection of fundamental rights (debate),https://www.europarl.europa.eu/doceo/document/CRE-9-2021-02-10-INT-3-208-0000_IT.html,"  Brando Benifei (S&D).   – Signora Presidente, onorevoli colleghi, quanto è avvenuto negli Stati Uniti negli ultimi mesi dimostra una volta di più quanto il potere dei social media sia diventato totalizzante, tanto da rendere possibile oscurare il Presidente. Un potere che chiama in causa valori fondanti delle nostre società: democrazia, pluralismo, libertà di espressione e privacy. 
Tutto questo è la conseguenza di anni di pratiche che hanno favorito manipolazioni degli utenti per ragioni di profitto, mettendo in evidenza contenuti in base alle visualizzazioni, e rinforzando i pregiudizi di ciascuno grazie a una proliferazione estrema tramite i dati.
Il diritto a vedere espansa una propria espressione attraverso il pagamento per avere più visibilità dei propri contenuti è un falso diritto. E abbiamo visto scandali come quello di Cambridge Analytica. E allora non è più rimandabile. Rispettando la neutralità della rete e la libertà di espressione dobbiamo togliere ai social network il potere assoluto. Bisogna porre un argine alle pratiche deleterie e serve quindi una nuova costituzione in ambito digitale che trova nelle proposte del regolamento sui servizi e i mercati digitali un fondamentale tassello su cui costruire.
"
Brando BENIFEI,2021-01-20,IT,Inauguration of the new President of the United States and the current political situation (debate),https://www.europarl.europa.eu/doceo/document/CRE-9-2021-01-20-INT-3-072-0000_IT.html,"  Brando Benifei (S&D).   – Signora Presidente, onorevoli colleghi, signor Presidente Michel, signor Alto rappresentante, oggi gli Stati Uniti finalmente voltano pagina. Dopo quattro anni di unilateralismo è tempo di tornare a fare politica insieme.
Siamo sicuri che il nuovo presidente Joe Biden contribuirà, come promesso, alla costruzione di un rinnovato sistema internazionale basato su un nuovo multilateralismo e su un dialogo costruttivo con l'Unione europea.
I temi da affrontare insieme saranno molti. Ne cito due: un'azione globale nella lotta al cambiamento climatico, ripartendo dall'accordo di Parigi, e un accordo transatlantico globale sul digitale e i dati, che includa la questione della fiscalità dei giganti del web.
Oggi in tutto il mondo i nazionalisti e i populisti di destra, e i loro consapevoli o inconsapevoli alleati, subiscono una battuta d'arresto, ma la lotta per maggiore democrazia e giustizia sociale in tutto il mondo deve continuare ed è una battaglia che deve unire i popoli, specialmente in un momento così difficile della storia del nostro mondo.
"
Brando BENIFEI,2021-01-20,IT,FEAD: specific measures to address the COVID-19 crisis (debate),https://www.europarl.europa.eu/doceo/document/CRE-9-2021-01-20-INT-3-214-0000_IT.html,"  Brando Benifei,  a nome del gruppo S&D. – Signora Presidente, onorevoli colleghi, il programma FEAD, il Fondo per il sostegno alle persone più indigenti, è uno strumento insostituibile e imprescindibile per l'Unione europea perché fornisce aiuto diretto alle persone più bisognose per miliardi di euro tramite assistenza materiale, come la fornitura di cibo e beni di prima necessità, oppure con programmi per favorirne l'inclusione sociale.
Per il Parlamento europeo la difesa del FEAD è una linea rossa assoluta, anche nei negoziati in corso sul nuovo Fondo sociale europeo Plus, che lo includerà al suo interno.
Lo voglio dire ai colleghi presenti della nuova Presidenza di turno portoghese: il FEAD oggi permette a migliaia di organizzazioni in tutta Europa di finanziare progetti per combattere in prima linea la povertà, interventi fondamentali per dare dignità alle persone che si trovano in una situazione di bisogno, grazie a misure di accompagnamento, supporto psicologico, formazione, assistenza amministrativa e legale. Consente il finanziamento di buoni pasto e voucher per famiglie e individui bisognosi. Permette alle mense dei poveri di operare in continuità nel loro servizio. Oggi in tutti i paesi europei, a causa anche della COVID-19, le file a queste mense si stanno allungando spaventosamente.
Perciò grazie a REACT-EU l'Europa mette a disposizione 55 miliardi aggiuntivi da ridestinare a politiche di inclusione e coesione sociale. Le amministrazioni nazionali, con queste modifiche al regolamento, oggi possono e devono rafforzare il loro programma FEAD, in attesa del nuovo regolamento.
Non perdiamo il senso della realtà: qui parliamo veramente della sopravvivenza e della dignità di tantissime persone.
"
Brando BENIFEI,2020-12-15,IT,Additional resources in the context of the COVID-19 pandemic: REACT-EU (debate),https://www.europarl.europa.eu/doceo/document/CRE-9-2020-12-15-INT-2-118-0000_IT.html,"  Brando Benifei (S&D).   – Signora Presidente, onorevoli colleghi, REACT-EU è uno strumento innovativo e di fondamentale importanza messo in campo dall'Unione europea per rispondere alla crisi, innanzitutto perché fornisce preziose risorse aggiuntive, quasi 50 miliardi di euro, per rafforzare programmi chiave come il Fondo sociale europeo, l'iniziativa per l'occupazione giovanile, il Fondo europeo di sviluppo regionale e il fondo per l'aiuto agli indigenti, in modo da aiutare nel contrasto agli effetti più gravi della pandemia e i territori e le fasce di popolazione più colpiti. Per l'Italia, il mio paese, significa 11,3 miliardi di euro, la quota più ampia tra i paesi dell'Unione. 
REACT-EU inoltre introduce una serie di misure per facilitare l'utilizzo dei fondi europei, facendo da ponte tra le risorse della programmazione attualmente in corso e il bilancio del prossimo settennato. La possibilità quindi dell'incremento dell'anticipo di risorse è estremamente importante perché fornirà liquidità agli Stati membri e alle regioni in difficoltà, mentre l'aumentata quota del cofinanziamento garantirà un più rapido e completo assorbimento dei fondi a disposizione. Sarebbe infatti un errore imperdonabile lasciare risorse non utilizzate nelle casse dell'Unione per complessità burocratiche o per i limiti della programmazione dei fondi strutturali, nel contesto di estrema necessità in cui ci troviamo.
Non possiamo però fermarci qui – lo voglio dire – da questo strumento straordinario e temporaneo deve proseguire un'iniziativa politica proprio dal Parlamento europeo, per rendere permanenti le grandi iniziative decise in questo periodo: Next Generation EU, il debito comune, una nuova fiscalità europea e questo approccio innovativo ai fondi strutturali di cui stiamo parlando. Non possiamo perdere questa occasione.
"
Brando BENIFEI,2020-11-25,IT,Preparation of the European Council meeting of 10-11 December 2020 (debate),https://www.europarl.europa.eu/doceo/document/CRE-9-2020-11-25-INT-3-099-0000_IT.html,"  Brando Benifei (S&D).   – Signora Presidente, onorevoli colleghi, il Consiglio europeo di dicembre deve essere risolutivo per chiudere l'accordo sul bilancio pluriennale e sul Recovery plan.
Il Parlamento europeo ha fatto la sua parte, i governi europei ora devono fare la loro. Non si può rischiare di avere ulteriori ritardi per via dei capricci dei sovranisti. I governi ungherese e polacco, con i loro veti in risposta alle regole sullo Stato di diritto, stanno facendo un danno anche per i loro cittadini, che iniziano a rendersene conto e quindi, ne siamo certi, dovranno tornare indietro sui loro passi. L'Unione europea non è un bancomat e il rispetto dei valori fondamentali dell'Unione non può rimanere un optional, come a volte è accaduto in questi anni.
Serve concludere, perché abbiamo bisogno al più presto di far partire il piano di ripresa, dopo azioni importanti anche in queste settimane, penso per esempio ai molti miliardi dal fondo SURE per sostenere i lavoratori in difficoltà, che ha ottenuto anche il mio paese, l'Italia.
In un contesto così difficile come quello in cui viviamo oggi serve un'Europa più forte e più unita, senza incertezze.
"
Brando BENIFEI,2020-11-11,IT,"Multiannual Financial Framework (including Own Resources), Rule of Law Conditionality Mechanism and the Recovery Fund for Europe (continuation of debate)",https://www.europarl.europa.eu/doceo/document/CRE-9-2020-11-11-INT-1-098-0000_IT.html,"  Brando Benifei (S&D).   – Signor Presidente, onorevoli colleghi, l'accordo raggiunto ieri sul bilancio è un risultato importantissimo, una vera prova di maturità da parte delle Istituzioni europee, che hanno saputo reagire con determinazione alla grave minaccia della pandemia e ai suoi effetti disastrosi sulla nostra società.
Trovare un accordo non era per nulla scontato, visti i tempi ristretti, le difficoltà e i nodi politici che andavano sciolti, soprattutto sullo Stato di diritto e sulle risorse proprie. Ora però tra bilancio e piano di ripresa mettiamo in campo risorse per quasi 2 000 miliardi, che vanno utilizzate bene e con la giusta rapidità.
Il calendario vincolante che introduce nuove risorse proprie dell'Unione apre un capitolo nuovo del processo di integrazione europea, perché renderà l'Europa progressivamente sempre meno dipendente dai contributi singoli degli Stati.
Tassare i colossi del web, le transazioni speculative finanziarie e i grandi inquinatori sono passi necessari per raggiungere i nostri obiettivi, così come garantire che di fronte alle violazioni flagranti dello Stato di diritto si potrà bloccare l'erogazione dei fondi. La reazione negativa di Orbán ci dice che siamo proprio nella direzione giusta, lasciatemelo dire.
È tempo perciò di dare all'Europa gli strumenti per diventare grande, il momento è ora e noi ci siamo!
"
Brando BENIFEI,2020-10-21,IT,"Conclusions of the European Council meeting of 15 and 16 October 2020, in particular the negotiations of the future relations with the UK (debate)",https://www.europarl.europa.eu/doceo/document/CRE-9-2020-10-21-INT-3-044-0000_IT.html,"  Brando Benifei (S&D).   – Signor Presidente, onorevoli colleghi, la legge sul mercato interno, approvata dalla Camera dei Comuni, è un atto molto grave da parte del governo britannico, un atto che viola l'accordo di recesso e gli obblighi del Regno Unito nei nostri confronti. Il premier Boris Johnson non sta facendo nessun vero passo in avanti sui punti ancora in discussione, mentre ormai mancano solo dieci giorni al 31 ottobre, data limite per poter proseguire efficacemente e concludere la procedura.
Come Unione europea vogliamo giungere a un accordo nell'interesse comune per continuare la collaborazione su settori chiave – penso alla ricerca, alla cooperazione internazionale, alla sicurezza, all'università, penso ai diritti dei cittadini europei nel Regno Unito e viceversa – sono più di 600 000, per esempio, gli italiani nel Regno Unito e queste persone, come tutti i cittadini europei, non possono essere lasciate nell'incertezza. 
Oggi, per ripristinare un rapporto di fiducia fra noi è necessario ritirare la legge sul mercato interno e convergere su un meccanismo di governance comune, che garantisca un quadro chiaro rispetto agli aiuti di Stato, alla concorrenza, alla pesca. 
Dopo il Consiglio della scorsa settimana, il rischio di un no deal è concreto. Come Unione europea faremo il possibile per evitarlo e per giungere a un accordo, ma Johnson sbaglia se pensa che ci arriveremo a qualsiasi costo. L'Unione europea, oggi, sta facendo la sua parte, credo sia necessario che oggi anche il governo britannico faccia la sua.
"
Brando BENIFEI,2020-10-19,IT,"Digital Services Act: Improving the functioning of the Single Market - Digital Services Act: adapting commercial and civil law rules for commercial entities operating online - Digital Services Act and fundamental rights issues posed - Framework of ethical aspects of artificial intelligence, robotics and related technologies - Civil liability regime for artificial intelligence - Intellectual property rights for the development of artificial intelligence technologies (continuation of debate)",https://www.europarl.europa.eu/doceo/document/CRE-9-2020-10-19-INT-1-094-0000_IT.html,"  Brando Benifei (S&D).   – Signor Presidente, onorevoli colleghi, il voto di domani in Parlamento pone le basi per una moderna normazione dei servizi digitali riformando la direttiva e-commerce che risale al 2000, ben prima dello strapotere delle grandi piattaforme, quando il commercio online era molto meno diffuso.
Allo stesso tempo avremo anche i primi frutti del lavoro sull'intelligenza artificiale avviato insieme alla Commissione europea, definendo un quadro generale sugli aspetti etici di responsabilità civile e di proprietà intellettuale, questioni fondamentali per garantire la fiducia dei cittadini verso questa tecnologia e per dare certezza legale alle imprese che vi ricorrono.
Con l'approvazione di queste relazioni, stabiliamo un vero e proprio modello europeo per il digitale, fondato sulla centralità dell'uomo e sulla tecnologia, sui nostri diritti e libertà fondamentali, sulla stessa democrazia. Un quadro che garantisca la protezione dei cittadini e dei consumatori, ma anche la promozione dell'innovazione e dell'eccellenza, per sfruttare appieno le grandi opportunità offerte dalle nuove tecnologie e minimizzando così i rischi per la nostra società. 
Sono particolarmente contento del focus specifico sulla contraffazione del commercio elettronico, a cui ho lavorato, sancendo il principio “ciò che è illegale offline è illegale online” e aprendo l'obbligatorietà di alcune disposizioni, ora volontarie, in materia, proteggeremo ancora meglio i consumatori europei e le nostre aziende dal proliferare di prodotti falsi e pericolosi, una tendenza, purtroppo, aumentata a dismisura durante la pandemia di Covid-19.
Andiamo avanti in questo lavoro quindi per un'Europa inclusiva e all'avanguardia nella trasformazione digitale.
"
Brando BENIFEI,2020-10-05,IT,Rule of Law conditionality in the framework of the MFF 2021-2027 and Next Generation EU (continuation of debate),https://www.europarl.europa.eu/doceo/document/CRE-9-2020-10-05-INT-1-105-0000_IT.html,"  Brando Benifei (S&D).   – Signora Presidente, onorevoli colleghi, non è più tollerabile che vi siano governi, come quello polacco e ungherese, che arrivano a ricattare – sì uso questa parola, ricattare! – gli altri esecutivi europei chiedendo di ignorare la questione dello Stato di diritto in cambio di una più celere partenza di Next Generation EU.
Il piano di ripresa non può e non deve dipendere dai capricci e dai bluff, com'è già stato detto, dei nazionalisti: bisogna essere uniti, isolando queste posizioni pericolose.
Dobbiamo tutelare il nostro modello europeo fondato su un forte stato sociale e sui diritti di libertà perché, mentre i leader politici nazionalisti e di estrema destra parlano di un'astratta difesa dei valori, in realtà sono proprio loro a non difendere affatto i valori di libertà, uguaglianza, democrazia e autodeterminazione di cui l'Unione è espressione.
Per questo serve un accordo ambizioso sulla condizionalità legata al rispetto dello stato di diritto, perché ripartire dopo la pandemia significa anche cambiare, significa far arrivare presto nei nostri territori le risorse per la ripresa e significa anche lottare per il rispetto dei diritti democratici e di libertà in tutto il territorio dell'Unione, senza esclusioni.
"
Brando BENIFEI,2020-09-16,IT,State of the Union (topical debate) (debate),https://www.europarl.europa.eu/doceo/document/CRE-9-2020-09-16-INT-3-071-0000_IT.html,"  Brando Benifei (S&D).   – Signor Presidente, onorevoli colleghi, Presidente von der Leyen, grazie per questo discorso appassionato. La pandemia ci ha preso un po' di sorpresa, per certi aspetti, qualche mese fa, con un'Unione con competenze in materia sanitaria ancora molto limitate rispetto alle emergenze sanitarie e con sistemi sanitari ancora pieni di squilibri. Per questo è un'ottima notizia il summit globale per la salute, nel 2021 in Italia, da lei ha annunciato.
Il diritto alla salute è un diritto umano e noi dobbiamo ribadirlo con forza e renderlo una realtà: oggi non è sempre così. E sul tema dei diritti, ancora ieri, di fronte a questo Parlamento, si è manifestato contro le gravissime violenze nei confronti degli attivisti LGBTIQ avvenute in Polonia. Sono contento per le sue parole chiare sullo stato di diritto, ma noi vogliamo azioni conseguenti: nuove leggi contro le discriminazioni e sanzioni nei confronti dei governi ungherese e polacco.
Serve andare avanti, Presidente von der Leyen, con le riforme delle istituzioni; servono meccanismi contro i veti del Consiglio, tassare la finanza speculativa e i grandi inquinatori per sostenere le trasformazioni della nostra società e il nuovo debito comune. Bisogna, infine, sostenere le nuove generazioni, le quali non possono sopportare il peso di questa crisi da sole: serve fare molto, molto di più per loro. 
Insieme possiamo combattere, insieme possiamo fare il bene dei nostri cittadini. Noi siamo pronti: vogliamo la Commissione dalla nostra parte.
"
Brando BENIFEI,2020-09-15,IT,"Preparation of the Special European Council, focusing on the dangerous escalation and the role of Turkey in the Eastern-Mediterranean (continuation of debate)",https://www.europarl.europa.eu/doceo/document/CRE-9-2020-09-15-INT-2-055-0000_IT.html,"  Brando Benifei (S&D).   – Signor Presidente, onorevoli colleghi, parlando delle azioni di Erdogan, siamo tristemente abituati a usare espressioni dure. Tuttavia, quanto avviene nel Mediterraneo orientale va ben oltre ogni limite, con Ankara che è arrivata a minacciare direttamente Atene dopo mesi e mesi di trivellazioni illegali e accordi contrari al diritto internazionale, come il memorandum d'intesa con la Libia sulla delimitazione delle giurisdizioni marittime.
Erdogan abbia chiara una cosa: quando minaccia la Grecia o Cipro non sta minacciando semplicemente i propri vicini, con Bruxelles come mediatore. Sta minacciando l'intera Unione europea. E come Europa dobbiamo reagire uniti, mantenendo aperto un canale di dialogo, lavorando per una de-escalation, certo, ma il Consiglio europeo straordinario della prossima settimana dia un segnale forte, con un pacchetto di sanzioni, ma anche con un embargo sulla vendita di armi a un paese che, oltre a violare apertamente il diritto internazionale e mettere a repentaglio i rapporti interni alla stessa NATO, continua a regredire nel rispetto dei diritti umani, delle libertà fondamentali e della democrazia. 
È ora che l'Europa porti avanti una propria politica nel Mediterraneo senza rimanere schiacciata da ricatti da parte di autocrati come il presidente Erdogan.
"
Brando BENIFEI,2020-07-08,IT,Conclusions of the European Council meeting of 19 June 2020 - Preparation of the European Council meeting of 17-18 July 2020 (debate),https://www.europarl.europa.eu/doceo/document/CRE-9-2020-07-08-INT-1-098-0000_IT.html,"  Brando Benifei (S&D).   – Signora Presidente, onorevoli colleghi, il Consiglio europeo della prossima settimana avrà un compito cruciale: raggiungere un accordo sul bilancio e sul recovery fund e raggiungerlo subito.
Voglio essere chiaro: per il Parlamento la proposta fatta dalla Commissione è la base di partenza, non di arrivo. Se qualcuno al Consiglio pensa di poter far accettare qualunque cosa al Parlamento europeo sbaglia; il Parlamento è sicuramente pronto a bocciare qualunque accordo che sia peggiorativo rispetto alle proposte oggi sul tavolo perché, come eurodeputati, sappiamo che oggi bisogna mostrare coraggio. Ce lo chiedono le migliaia di cittadini che in questi mesi hanno sofferto per la pandemia.
Soltanto avviando una nuova fase dell'integrazione europea potremo uscire dalla crisi più forti e più uniti. Serve ambizione, perciò servono nuove risorse proprie, come una tassa sui giganti del web e sulle transazioni finanziarie speculative, per chiedere di più a chi finora ha contribuito troppo poco rispetto alle nostre imprese e ai nostri lavoratori.
Il Consiglio ha quindi una responsabilità storica e politica enorme e deve essere all'altezza. Il Parlamento europeo ha una posizione chiara e sa da che parte stare: dalla parte dei cittadini. Adesso tocca al Consiglio dimostrare lo stesso.
"
Brando BENIFEI,2020-06-18,IT,Tackling Covid-19 disinformation and the impact on freedom of expression (debate),https://www.europarl.europa.eu/doceo/document/CRE-9-2020-06-18-INT-2-072-0000_IT.html,"  Brando Benifei (S&D).   – Signora Presidente, onorevoli colleghi, abbiamo visto in questi mesi un'azione continua di disinformazione riguardo alla questione dell'epidemia Covid, abbiamo visto circolare fake news di ogni tipo e abbiamo visto uno sforzo per mettere gli europei gli uni contro gli altri, mettere in ridicolo l'impegno dell'Europa.
Noi abbiamo finalmente un'occasione ora, con questo impegno del Parlamento europeo di lanciare una commissione speciale di lotta alla disinformazione e alle fake news. Verrà approvata in questi giorni per combattere chi vuole dividere gli europei, per interessi che sappiamo vengono da lontano. Abbiamo visto in questi mesi, in questi anni, inchieste giornalistiche e inchieste giudiziarie che hanno indagato la circolazione di denaro e il sostegno a un falso diritto, il falso diritto all'amplificazione a pagamento della propria propaganda. Noi abbiamo bisogno di difendere la libertà di espressione, ma difendere anche la libertà di conoscere le fonti e di difendere la nostra democrazia, un bene fragile che deve essere difeso da tutte le istituzioni.
"
Brando BENIFEI,2020-05-27,IT,EU Recovery package (debate),https://www.europarl.europa.eu/doceo/document/CRE-9-2020-05-27-INT-1-028-0000_IT.html,"  Brando Benifei (S&D).   – Signor Presidente, onorevoli colleghi, Presidente von der Leyen, oggi il mondo ci guarda: ci guarda per sapere se la nostra Unione, fondata su valori fondamentali, sullo Stato di diritto e su un modello sociale unico al mondo, frutto di decenni di lotte sociali, è in grado di sopravvivere o no alla crisi che stiamo vivendo.
La sua proposta è ambiziosa e sembra dare una risposta, finalmente adeguata, al livello della sfida: la studieremo a fondo ma 750 miliardi, di cui una parte importante a fondo perduto per spingere la ripresa, sembra dare finalmente una risposta a quell'urgenza che poneva il Parlamento europeo di una solidarietà comune, che abbiamo noi abbiamo auspicato fin dall'inizio in quest'Aula.
Riprendo le parole del Presidente Sassoli: noi la sosterremo, sosterremo questo sforzo nel momento in cui manterrà questa ambizione.
Per questo i governi oggi devono essere conseguenti rispetto alla necessità di sostenere una nuova generazione europea. Oggi serve quindi rapidità e semplicità, perché gli europei non possono più aspettare.
"
Brando BENIFEI,2020-05-14,IT,70th anniversary of the Schuman Declaration (debate),https://www.europarl.europa.eu/doceo/document/CRE-9-2020-05-14-INT-2-079-0000_IT.html,"  Brando Benifei (S&D).   – Signor Presidente, onorevoli colleghi, la dichiarazione Schuman, che ha dato avvio all'integrazione europea, colpisce ancora per la sua ambizione e il suo pragmatismo.
La stessa ambizione e lo stesso pragmatismo, commissario vicepresidente Šefčovič, dobbiamo averli oggi: non possiamo perderci in discussioni infinite. Va benissimo far ripartire presto la conferenza sul futuro dell'Europa, ma non deve essere una passerella per chiacchiere inconcludenti, serve arrivare all'obiettivo.
Orgogliosi della nostra storia e dei tanti obiettivi raggiunti, dobbiamo rimettere mano profondamente alla nostra Unione per superare i ritardi, gli errori e le incapacità dell'Unione quale è oggi. Questo vuol dire basta con i veti incrociati degli Stati membri, basta con estenuanti negoziati sul bilancio, dando finalmente maggiori risorse proprie all'Unione tramite una web tax e una tassa sulle transazioni finanziarie speculative. Basta con la troppa timidezza di fronte alle violazioni dello Stato di diritto e dei diritti sociali.
Spero che questo Parlamento possa essere unito nel lottare per questi obiettivi, perché io credo che oggi serva la federazione europea. Se non ora, quando?
"
Brando BENIFEI,2020-05-13,IT,"Conclusions of the extraordinary European Council meeting of 23 April 2020 - New MFF, own resources and Recovery plan (debate)",https://www.europarl.europa.eu/doceo/document/CRE-9-2020-05-13-INT-1-086-0000_IT.html,"  Brando Benifei (S&D).   – Signor Presidente, onorevoli colleghi, questa volta l'Unione europea non è stata ferma per mesi e anni in discussioni estenuanti: si è agito rapidamente per aiutare gli Stati membri a spendere tutto quanto necessario per sconfiggere il virus.
Ora dobbiamo però fare un passo in più. Con il piano di ripresa europeo finanziato con i recovery bond e con nuove risorse proprie possiamo dare un messaggio chiaro al mondo intero. L'Europa c'è. L'Europa vuole restare libera e coesa, vuole essere unita dai suoi valori di libertà politica e di un modello sociale unico.
Perciò se il piano arrivasse troppo tardi, senza l'anticipo già nei prossimi mesi, se non fosse in grado di muovere molte centinaia di miliardi a fondo perduto per i paesi che ne hanno bisogno, allora non avremmo perso solo la solidarietà ma avremmo perso anche il nostro futuro comune, perché nessuno, nessuno, può prosperare se crolla il mercato comune, se si spezzano le catene del valore, se solo alcuni paesi hanno la forza di inondare le loro economie con aiuti di Stato e altri rimangono bloccati.
È quindi il momento di agire, perché solo uniti possiamo trovare una strada senza tradire i principi fondamentali su cui si fonda la nostra Unione.
"
Brando BENIFEI,2020-04-16,IT,EU coordinated action to combat the COVID-19 pandemic and its consequences (continuation of debate),https://www.europarl.europa.eu/doceo/document/CRE-9-2020-04-16-INT-1-048-0000_IT.html,"  Brando Benifei (S&D).   – Signor Presidente, onorevoli colleghi, accogliamo con favore le misure prese finora per la lotta al Coronavirus, ma bisogna alzare il livello di ambizione e produrre benefici tangibili per tutti i cittadini, specialmente per le categorie più vulnerabili in questa crisi: indigenti, donne, anziani, persone con disabilità. 
In queste ore ho avuto modo di lavorare sulle modifiche urgenti al FEAD, il fondo per i più bisognosi, che ricoprirà un ruolo essenziale nei prossimi mesi e che necessiterà di maggiori risorse nel prossimo bilancio. Le stime del Fondo Monetario Internazionale prevedono un crollo del PIL della zona euro di sette punti e mezzo. Sono quindi importantissimi interventi come il piano straordinario della Banca europea per gli investimenti o la cassa integrazione europea prevista dallo strumento SURE per sostenere il reddito e tutelare il lavoro.
La priorità rimane però l'elaborazione di un vasto piano economico di ripresa. Si è aperto un dibattito sull'uso del capitale di 410 miliardi del MES, dopo la proposta di creare una nuova linea di credito al suo interno, senza condizionalità. Ogni paese valuterà se usarlo, ma in ogni caso siamo convinti che esso non sia assolutamente sufficiente. Per questa ragione sono orgoglioso che oggi il Parlamento presenti una risoluzione che mette sul tavolo i recovery bond come strumento per finanziare la ricostruzione tramite l'emissione di obbligazioni comuni a livello comunitario. Una richiesta che non può essere ignorata dal Consiglio europeo del prossimo 23 aprile. Non si tratta di generica solidarietà verso alcuni paesi, ma di preservare per le generazioni future l'intero modello politico e sociale dell'intera Unione europea. 
Non perdiamo tempo, non ne abbiamo più. La Presidentessa von der Leyen oggi ha citato Altiero Spinelli e Ventotene, ma bisogna essere all'altezza di quella storia, non citarla soltanto e non lo dico solo alla Presidente von der Leyen, ma anche a tutti i leader della nostra Unione.
Non perdiamo tempo, come ho detto, non ne abbiamo più. La grande maggioranza degli europei ci chiede di essere finalmente all'altezza della sfida. E io credo che abbiano ragione, non deludiamoli. 
"
Brando BENIFEI,2020-03-26,IT,European coordinated response to the COVID-19 outbreak (debate),https://www.europarl.europa.eu/doceo/document/CRE-9-2020-03-26-INT-1-046-0000_IT.html,"  Brando Benifei (S&D).   – Signor Presidente, onorevoli colleghi, Presidente von de Leyen, ci troviamo forse dinanzi alla crisi più grave dalla Seconda guerra mondiale: l'epidemia della Covid-19 si è diffusa con una rapidità spaventosa e ha fatto migliaia di vittime in Europa e nel mondo.
Esprimo innanzitutto, anche a nome della delegazione del Partito democratico al Parlamento europeo, la mia vicinanza ai malati, alle famiglie e a tutti coloro che hanno perso i propri cari e ringrazio i medici, gli infermieri e gli operatori sanitari che stanno combattendo in prima linea.
Solo alcune settimane fa, in quest'Aula, noi eurodeputati italiani avvertivamo della gravità di quanto stava accadendo in Italia, il primo Paese europeo colpito. Il governo, per far fronte alla situazione, ha dovuto introdurre misure sempre più rigide, chiedendo alla popolazione la collaborazione per debellare il virus e abbassare la curva dei contagi. Misure considerate esagerate da alcuni, ma che sono state poi invece adottate da tutti gli altri Paesi europei.
Si tratta di misure che hanno però avuto un costo altissimo per le nostre economie e per la vita di migliaia di persone, che in queste settimane hanno visto il loro reddito e la loro libertà ridursi. Penso a coloro ai quali è stato chiesto di restare a casa, in particolare al mondo del commercio, del turismo, dell'imprenditoria, con grandissime perdite economiche e rischi per i posti di lavoro. Penso a coloro che al lavoro invece devono andare, oltre al citato personale medico e sanitario, a tutti coloro che tengono in piedi il Paese e l'Europa in queste settimane difficili: gli autotrasportatori, gli operai, chi lavora nei supermercati, le forze dell'ordine.
Per questa ragione ho sottoscritto e sostengo convintamente l'appello dei sindacati europei, affinché ogni decisione presa oggi, in sede europea e nazionale, venga presa tenendo al centro il mondo del lavoro.
La Commissione europea ha varato buone misure per fornire liquidità immediata ai Paesi dell'Unione: le voteremo oggi, molti miliardi di fondi comunitari anche per il mio Paese, l'Italia, e un aiuto per il settore aereo europeo.
La BCE, inoltre, ha introdotto un programma di acquisti estremamente significativo – 750 miliardi – che si aggiunge a programmi precedenti. Il patto di stabilità è stato sospeso, lo sappiamo. Adesso serve però un piano straordinario in vista della ricostruzione, dunque una condivisione ancora maggiore dei costi a livello europeo.
Come Partito democratico ci stiamo battendo per chiedere che questa risposta europea sia all'altezza della sfida, come chiedono i cittadini e le organizzazioni con tante richieste e petizioni in queste ore. Ad esempio quelle di Science for democracy e di HUMANS; l'appello degli accademici guidato da Roberto Castaldi e Daniel Innenarity, che stanno raccogliendo, insieme a tanti alti appelli e richieste dai cittadini, moltissime adesioni.
Lo ha detto bene la Presidente von der Leyen: questa è una crisi europea, non dei singoli stati, e come tale va affrontata. Il suo costo, quindi, deve essere condiviso.
Insieme al gruppo dei Socialisti e Democratici abbiamo lanciato un piano d'azione fondato su 25 proposte nel breve e nel lungo periodo: bisogna creare eurobond, introdurre un'indennità di disoccupazione europea, delineare uno schema temporaneo di reddito minimo europeo.
Sul fronte sanitario occorre centralizzare a livello comunitario la ricerca sul vaccino e gli acquisti di materiale sanitario. Ma è ormai necessaria una riforma anche delle competenze in campo sanitario e delle regole fiscali, dimostratesi non all'altezza dell'emergenza, oltre ad estendere il sistema delle risorse proprie, per superare l'estenuante negoziato degli Stati membri e per aumentare i fondi per rispondere alle sfide che abbiamo davanti.
Il Presidente italiano Conte, insieme al Presidente Macron, al Presidente Sanchéz, al Presidente Costa e ad altri cinque capi di Stato e di governo, ha inviato una lettera agli altri omologhi europei, affrontando molti di questi temi. Oggi tutti insieme questi leader si riuniranno e il Parlamento europeo deve lanciare loro un messaggio chiaro: affrontate questa situazione con la serietà e la determinazione necessarie, come europei, per lottare per una causa comune, come ha scritto in queste ore il presidente Mario Draghi.
Fallite e avrete sulle spalle il vostro fallimento e il fallimento di tutta la nostra storia, rappresentata da quest'Aula, quel miracolo che proprio qualche settimana fa Liliana Segre qui ci ha ricordato, il miracolo dell'Europa unita.
Combattiamo dunque insieme questa crisi, come europei impegnati in una lotta comune. Se falliamo, questa crisi e questa emergenza non ci daranno un'altra possibilità.
"
Brando BENIFEI,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-068-0000_IT.html,"  Brando Benifei (S&D).   – Signora Presidente, onorevoli colleghe e colleghi, l'avanzamento del coronavirus in tutti i Paesi europei sta procedendo a un ritmo preoccupante. Sbaglia chi ritiene l'Italia un caso particolare, visto che i dati degli altri paesi, come Francia e Germania, non solo mostrano un tasso di incremento identico dei casi, seppure con nove giorni di ritardo. Purtroppo temo che non tutti lo abbiano ancora capito.
Bisogna invece capire che l'Italia non è il paese colpito più di tutti ma colpito per primo e che da subito ha adottato misure drastiche, che saranno costretti a prendere tutti se non ci sarà subito una reazione comune estremamente forte.
Grazie per la solidarietà e il supporto per le prime misure che sono state prese ma non basterà: oggi avrà luogo una videoconferenza tra i capi di Stato e di governo ma in ampio ritardo rispetto all'urgenza e alla gravità della situazione.
Serve una risposta concreta, rapida e coordinata a livello europeo, in primis sulle misure in campo sanitario. Serve poi un pacchetto di stimolo fiscale per far fronte all'impatto economico negativo. Servono ampi margini di spesa per gli Stati membri per far fronte all'emergenza sociale. Parliamo di molti miliardi, per finanziare interventi a sostegno di imprese e famiglie, lavoratori dipendenti, autonomi e di gruppi vulnerabili come gli anziani soli.
Abbiamo bisogno di un consorzio europeo per la ricerca sul COVID-19, per sviluppare noi un vaccino e le cure, per sostenere la creazione di una centrale d'acquisto europea per reperire e smistare i materiali necessari alla prevenzione e alle cure, mettendo fuori gioco ogni possibile speculazione e tentativo di sciacallaggio.
Abbiamo bisogno di fare questo rapidamente, con un Parlamento europeo che già dalla prossima settimana ricominci a lavorare.
L'Unione europea oggi ha l'ultima chiamata per dimostrare che non è solo un progetto di integrazione, che ha visto la sua gloria nei decenni passati e che oggi è invece condannata alla rovina, per non essere stata capace di adattarsi a un mondo che cambia, anche in termini di minacce globali come queste.
Io invece credo a questo progetto: dobbiamo crederci e combattere insieme con azioni concrete e rapide come quelle che ho citato, per difendere il futuro degli europei e dell'umanità intera.
"
Brando BENIFEI,2020-02-12,IT,Better internet for children (debate),https://www.europarl.europa.eu/doceo/document/CRE-9-2020-02-12-INT-3-592-0000_IT.html,"  Brando Benifei (S&D).   – Signora Presidente, onorevoli colleghi, per le giovani generazioni l'ambiente online è uno spazio di vita importante. Può anche essere uno spazio di partecipazione e di emancipazione, come dimostrano ad esempio i ""Fridays for Future"". Tuttavia, dobbiamo creare le condizioni affinché il mondo online sia sicuro per i ragazzi. Alcuni fenomeni sono in aumento: discriminazioni multiple e abusi online, diffusione di materiale pedopornografico, revenge porn, estorsioni a sfondo sessuale, cyberbullismo.
Ci troviamo di fronte a pesanti violazioni dei diritti dei minori, che producono traumi gravissimi. Dobbiamo incrementare gli sforzi per la lotta contro questi fenomeni. Possiamo migliorare gli strumenti di prevenzione, alfabetizzazione digitale, educazione all'uso consapevole di Internet, la produzione di contenuti di qualità ai fini dell'intrattenimento. Possiamo rafforzare gli strumenti di individuazione e rimozione del materiale specifico dalla rete e quelli di contrasto attivo.
Nella scorsa legislatura abbiamo presentato, proprio qui a Strasburgo, una proposta di legge che è stata approvata in Italia proprio sul cyberbullismo, che ritengo sia ancora estremamente rilevante. Dobbiamo quindi scambiarci le migliori pratiche, appunto, e serve una partnership forte fra legislatori, industria e società civile. Serve un focus specifico per la responsabilizzazione di tutti per il contrasto agli abusi. Non possiamo permetterci che sia un'ennesima sfida in cui la realtà rimane un passo avanti al legislatore. Un ambiente online sicuro deve essere per noi una priorità di azione immediata. 
"
Brando BENIFEI,2020-02-11,IT,US Middle East plan: EU response in line with international law (debate),https://www.europarl.europa.eu/doceo/document/CRE-9-2020-02-11-INT-2-239-0000_IT.html,"  Brando Benifei (S&D).   – Signor Presidente, onorevoli colleghi, mi unisco a molti colleghi nel condannare e rigettare fermamente il piano proposto da Trump per la soluzione della questione israelo-palestinese, un puro atto di propaganda elettorale a favore di Netanyahu, il quale da mesi cerca di recuperare una solida maggioranza e sviare l'attenzione dai suoi processi per corruzione, e un atto di propaganda per Trump stesso, che cerca di mostrarsi un leader mondiale di grande influenza.
Il piano è inaccettabile. Nessuna consultazione dei palestinesi, l'annessione della Cisgiordania, Gerusalemme capitale esclusiva di Israele: questi sono solo alcuni punti dell'accordo che viola il diritto internazionale praticamente in ogni modo possibile.
Penso che abbia fatto bene, quindi, signor Alto rappresentante a rigettarlo con fermezza e ribadire la posizione europea per una soluzione a due Stati sulla base dei confini del '67. Ha fatto bene ad avvertire che qualsiasi atto di annessione avrà gravi conseguenze. È ora di cominciare a dirlo, non può l'Europa essere condiscendente. Noi non staremo mai in silenzio davanti alla negazione della storia e del diritto internazionale. 
"
Brando BENIFEI,2020-02-11,IT,"Fighting against antisemitism, racism and hatred across Europe (debate)",https://www.europarl.europa.eu/doceo/document/CRE-9-2020-02-11-INT-2-332-0000_IT.html,"  Brando Benifei (S&D).   – Signor Presidente, onorevoli colleghi, negli ultimi anni abbiamo visto un aumento preoccupante dei casi di antisemitismo in Europa e nel mondo. Anche nel mio paese, l'Italia, di recente sono comparsi scritte e simboli antisemiti sulle case di sopravvissuti alla Shoah o di attivisti per i diritti umani. Si tratta di un fenomeno gravissimo che spesso viene coperto da partiti che usano il razzismo per guadagnare consenso. I leader di queste forze spesso fanno dichiarazioni antisemite, talvolta negano addirittura l'Olocausto. 
Qualche settimana fa questo Parlamento ha ospitato Liliana Segre, sopravvissuta ad Auschwitz. Oggi è necessario seguire il suo esempio. Così come lei ha rifiutato l'invito a un dibattito sull'antisemitismo insieme a esponenti dell'estrema destra, noi dobbiamo dire chiaramente che solo essendo nettamente antirazzisti possiamo combattere veramente l'antisemitismo. Dobbiamo essere come Parlamento in prima fila, quindi a combattere tutto questo, e la ricostituzione del nostro gruppo di lavoro sull'antisemitismo è un segnale importante, ma dobbiamo proseguire in questa direzione. 
"
Brando BENIFEI,2020-02-10,IT,"Automated decision-making processes: Ensuring consumer protection, and free movement of goods and services (debate)",https://www.europarl.europa.eu/doceo/document/CRE-9-2020-02-10-INT-1-151-0000_IT.html,"  Brando Benifei (S&D).   – Signor Presidente, onorevoli colleghi, i processi decisionali automatizzati tramite algoritmi hanno un ruolo sempre più preponderante nelle nostre società e nelle nostre vite. Se da un lato consentono un esito rapido e certo di una decisione, esistono molti elementi da correggere a tutela dei cittadini e consumatori, in particolare i più vulnerabili, che spesso possono essere anche gravemente danneggiati da errori nel processo. Si pensi a un'errata decisione in campo medico o al rifiuto di un mutuo da parte di una banca. 
Chiediamo quindi che gli algoritmi siano trasparenti e imparziali, che siano ideati tenendo conto della diversità delle nostre società, che si basino anche su dati aggiornati e di alta qualità. Chiediamo che i cittadini e i consumatori siano informati quando sono di fronte a decisioni automatizzate, quindi che queste siano sempre rivedibili da un essere umano e revocabili, e che la legislazione europea sia pienamente attuata e adattata ove necessario per tenere conto delle possibili lacune nella protezione dei consumatori. 
La via europea del digitale è e deve necessariamente partire dalle persone e non dai profitti. Chiediamo quindi a lei, Commissario Breton, di lavorare di conseguenza rispettando questi principi. 
"
Brando BENIFEI,2020-01-29,IT,Withdrawal Agreement of the United Kingdom of Great Britain and Northern Ireland from the European Union and the European Atomic Energy Community (debate),https://www.europarl.europa.eu/doceo/document/CRE-9-2020-01-29-INT-1-157-0000_IT.html,"  Brando Benifei (S&D).   – Signora Presidente, onorevoli colleghi, oggi è un giorno triste per chi come me crede nell'Unione sempre più stretta e nell'Europa federale. Rimane un dato storico e politico che nessun nazionalismo potrà cancellare. La Brexit non potrà cancellare le profonde connessioni tra la società europea e quella britannica, le appartenenze comuni, i valori che condividiamo, i nostri rapporti umani e culturali, prima che economici.
Come socialisti e democratici da domani lavoreremo affinché Unione europea e Regno Unito continuino ad affrontare insieme le grandi questioni del nostro tempo, dalla lotta alle disuguaglianze al cambiamento climatico.
Ai colleghi che oggi ci lasciano voglio dire grazie a tutti voi per lo straordinario lavoro fatto insieme e ai compagni del Partito laburista dico grazie, grazie per aver lavorato insieme a noi per il pane e per le rose (for bread and roses). So che è solo un arrivederci. È il nostro destino continuare a camminare insieme. 
"
Brando BENIFEI,2020-01-15,IT,European Parliament's position on the Conference on the Future of Europe (debate),https://www.europarl.europa.eu/doceo/document/CRE-9-2020-01-15-INT-3-111-0000_IT.html,"  Brando Benifei (S&D).   – Signora Presidente, onorevoli colleghi, la conferenza sul futuro dell'Europa apre un ambizioso processo di dialogo tra le istituzioni e i cittadini, che deve essere ben strutturato.
L'obiettivo è quello di far emergere una proposta di riforma dell'Unione sulla base di istanze e bisogni concreti. Bisogna porre l'accento sui contenuti e dare all'Europa la possibilità di occuparsene, partendo da temi che hanno un impatto tangibile sulla vita delle persone, come la tassazione, la lotta ai cambiamenti climatici, le politiche sociali ma anche la politica estera, argomento alla ribalta in questi giorni.
La nostra risoluzione mette nero su bianco l'impegno del Parlamento europeo affinché le conclusioni della conferenza siano rispettate, abbiano un seguito effettivo tramite specifiche misure legislative, tramite la modifica dei trattati, perché abbiamo bisogno oggi della federazione europea.
Il Parlamento deve esercitare un ruolo di guida, che credo sia la migliore garanzia contro il rischio che la conferenza si trasformi invece in una vetrina politico-elettorale di qualche leader, oppure sia usata per vidimare accordi intergovernativi al ribasso. Lo dobbiamo impedire e lo impediremo, per difendere davvero il futuro dell'Europa.
"
Brando BENIFEI,2020-01-15,IT,Distortion of European history and remembrance of the Second World War (topical debate),https://www.europarl.europa.eu/doceo/document/CRE-9-2020-01-15-INT-3-409-0000_IT.html,"  Brando Benifei (S&D).   – Signora Presidente, onorevoli colleghi, sul tema della memoria in questa legislatura il Parlamento europeo non ha dato buona prova di sé.
A settembre, contro la volontà del mio gruppo, si è deciso comunque di portare al voto una risoluzione che ha finito per essere percepita, da parte dei nostri cittadini, al di là del testo, non come una condanna dei totalitarismi ma come un'equiparazione del nazismo alla estremamente varia esperienza storica, anche in Europa, del pensiero e della politica socialcomunista.
Nonostante le mediazioni abbiano reso il testo confuso ma sostanzialmente innocuo in termini di conseguenze, molti si sono sentiti ugualmente offesi. Con loro mi scuso, perché questa Istituzione non è riuscita a dare un messaggio di una memoria condivisa.
Lasciando la storia agli storici, io dico che dobbiamo partire da ciò che su questi temi ha unito veramente il Parlamento europeo, con limpidezza. Il 25 ottobre 2018 abbiamo chiesto nettamente agli Stati membri di mettere al bando le organizzazioni neofasciste e neonaziste, ancora orgogliose della dittatura e del nostro passato.
È ora di farlo, e voglio dire al collega Panza della Lega che ""Bella Ciao"" è la canzone della Resistenza, non solo in Italia. La nostra Europa è nata dalla Resistenza e dal sacrificio che lui oggi ha denigrato in quest'Aula.
"
Brando BENIFEI,2020-01-15,IT,Activities of the European Ombudsman in 2018 (debate),https://www.europarl.europa.eu/doceo/document/CRE-9-2020-01-15-INT-3-671-0000_IT.html,"  Brando Benifei (S&D).   – Signor Presidente, onorevoli colleghi, il Parlamento europeo, con la sua relazione annuale, si congratula ancora una volta con Emily O'Reilly e tutto l'ufficio del Mediatore europeo per l'eccellente lavoro svolto.
I cittadini europei hanno trovato nel Mediatore un prezioso alleato, che da anni si batte per assicurare la qualità dell'amministrazione dell'Unione, la trasparenza delle sue decisioni, l'accessibilità e la qualità dei servizi alla popolazione.
Vorrei rivolgere dunque un sincero augurio di buon lavoro a Emily O'Reilly per il suo nuovo mandato, un forte messaggio di incoraggiamento a portare avanti con determinazione le sue importanti iniziative – su tutte il miglioramento dei meccanismi decisionali del Consiglio – e a opporsi sempre con fermezza a ogni episodio di cattiva amministrazione, come ha fatto nel caso della nomina di Selmayr a Segretario generale della Commissione.
Posso dire con orgoglio di aver collaborato in questi anni con il Mediatore per bloccare la pratica vergognosa dei tirocini non retribuiti all'interno delle istituzioni dell'Unione europea. Adesso dobbiamo fare un ulteriore sforzo: batterci per mettere al bando gli stage e i tirocini non pagati in tutti i paesi membri dell'Unione.
"
Brando BENIFEI,2020-01-14,IT,Situation in Iran and Iraq following recent escalations (debate),https://www.europarl.europa.eu/doceo/document/CRE-9-2020-01-14-INT-2-317-0000_IT.html,"  Brando Benifei (S&D).   – Signora Presidente, onorevoli colleghi, la de-escalation tra Iran e Stati Uniti dopo l'altissimo livello di tensione per l'uccisione del generale Soleimani è una buona notizia, ma i nodi da sciogliere restano molti.
L'accordo sul nucleare ha rappresentato il maggior risultato della politica estera europea degli ultimi anni, riportando il paese nell'alveo degli interlocutori politici e commerciali dell'Occidente dopo anni di rapporti tesissimi. Trump lo considera morto, ma per noi rimane invece la base dei nostri migliorati rapporti e deve essere rispettato, come Lei giustamente ha ribadito, signor Alto rappresentante, a margine del Consiglio ""Affari esteri"" straordinario di venerdì.
Al contempo non dimentichiamo il popolo iraniano, che da mesi scende in piazza in prima istanza per via delle difficili condizioni economiche, anche per le sanzioni americane, e che finora ha incontrato una dura repressione. Gli eventi dei giorni scorsi, compresa la tremenda vicenda dell'aereo abbattuto, hanno ulteriormente aggravato la situazione.
Teheran cessi dunque le violenze e ascolti le istanze del suo popolo verso un cammino di democratizzazione e di tutela dei diritti umani, che auspichiamo e che è parte del nostro dialogo con le autorità iraniane.
"
Brando BENIFEI,2019-12-17,IT,EU disability strategy post 2020 (debate),https://www.europarl.europa.eu/doceo/document/CRE-9-2019-12-17-INT-2-307-0000_IT.html,"  Brando Benifei (S&D).   – Signor Presidente, onorevoli colleghi, attuare integralmente la Convenzione delle Nazioni Unite sui diritti delle persone con disabilità, questo è l'obiettivo che la Commissione europea deve porsi per redigere la strategia europea per la disabilità post-2020, che sia in linea anche con il pilastro sociale e con gli obiettivi di sviluppo sostenibile. 
Il lavoro fatto finora è meritevole, dall'atto europeo di accessibilità alla revisione della normativa sugli appalti pubblici, ma è ancora insufficiente. Dobbiamo fare di più per la libertà di movimento con politiche dei trasporti inclusive, maggiore portabilità dei servizi, promozione della vita indipendente, deistituzionalizzazione.
Dobbiamo migliorare le politiche di accesso al mercato del lavoro e la lotta contro le discriminazioni multiple. Il prossimo bilancio europeo deve riflettere queste priorità e anche l'organizzazione interna della Commissione europea deve rispecchiare la trasversalità delle politiche per l'inclusione delle persone con disabilità. La Commissione ha in mano i risultati della sua consultazione pubblica e il percorso è delineato.
Ricordiamoci che quando parliamo di diritti delle persone con disabilità parliamo di diritti umani universali. 
"
Brando BENIFEI,2019-11-27,IT,Interference from other countries in our democracies and elections (topical debate),https://www.europarl.europa.eu/doceo/document/CRE-9-2019-11-27-INT-3-213-0000_IT.html,"  Brando Benifei (S&D).   – Signor Presidente, onorevoli colleghi, continuano a ripetersi con preoccupante frequenza gravissimi episodi di ingerenza negli affari domestici nei nostri paesi.
La lista è lunga: da Cambridge Analytica a Leave.EU, i prestiti presso banche estere del 2016 al Front National, le accuse di finanziamento illecito verso il Partito della libertà austriaco, le indagini giornalistiche e giudiziarie nei confronti della Lega, in occasione della campagna per le elezioni europee. La notizia più recente riguarda la decisione del premier Boris Johnson di bloccare la pubblicazione di un report contenente i risultati di 18 mesi di indagine su possibili interferenze russe nel Regno Unito.
Abbiamo il dovere di difendere l'Unione europea e i nostri cittadini da questi attacchi, che rappresentano una forma di guerra ibrida volta a destabilizzare la nostra democrazia. Serve una commissione speciale del Parlamento europeo per far luce su questi fatti, una volta per tutte.
Quest'Aula ha già approvato lo scorso 10 ottobre, a larghissima maggioranza, una risoluzione molto netta, che dice chiaramente che abbiamo bisogno di nuovi strumenti. Chi ha votato contro? La Lega di Salvini, il Brexit Party di Farage, il Rassemblement National di Marine le Pen. Che strano, proprio loro!
"
Brando BENIFEI,2019-11-27,IT,"Situation in the broader Middle East region, including the crisis in Iran, Iraq and Lebanon (debate)",https://www.europarl.europa.eu/doceo/document/CRE-9-2019-11-27-INT-3-349-0000_IT.html,"  Brando Benifei (S&D).   – Signor Presidente, onorevoli colleghi, discutiamo di paesi molto diversi ma che oggi condividono un ampio movimento di protesta da parte di migliaia di persone che chiedono una vita dignitosa, un lavoro, inclusione sociale, lotta alla corruzione.
Proteste certamente lontane, anche per caratteristiche, dagli eventi del 2011 ma che non sorprendono, come la relazione del Parlamento che porta il mio nome sulle post-primavere arabe ha paventato, per via del permanere di problemi strutturali.
La fragilità economica e sociale del Libano, per esempio, partner importante dell'Europa, che ha accolto, come sappiamo, ben oltre un milione di rifugiati siriani, oltre il 30 % della popolazione, una situazione che sta portando il paese al collasso. L'Europa non può e non deve lasciare che ciò avvenga e deve sostenere Beirut con ancora maggiore forza per dare risposte alle richieste dei cittadini libanesi.
Devo anche richiamare però l'attenzione sui molti casi di riconsegna di svariati rifugiati nelle mani dell'esercito siriano, casi che ci vengono riportati da varie fonti sul campo, come Amnesty e Operazione Colomba, che costituiscono una grave violazione dell'obbligo di non respingimento, oltre a condannare chi li subisce a morte certa.
In Iraq manteniamo alta l'attenzione sulla popolazione curda, affinché non si prendano a pretesto i disordini per mettere in discussione l'autonomia regionale.
Come italiano devo anche ricordare la tragica morte dei militari, il 10 novembre, rivendicata dal Daesh, e voglio dire che, ribadito il sostegno USA al Kurdistan iracheno, sorprende un po' dopo lo scandaloso disimpegno nei confronti dei curdi siriani.
Oggi come non mai c'è bisogno di un segnale chiaro da parte dell'Europa, forte nella sua azione esterna. Per questo voglio ringraziare, per il lavoro in questo senso fatto in questi anni, Federica Mogherini, che è qua in Aula con noi.
"
Brando BENIFEI,2019-11-26,IT,Preparation of the European Council meeting of 12 and 13 December 2019 (debate),https://www.europarl.europa.eu/doceo/document/CRE-9-2019-11-26-INT-2-036-0000_IT.html,"  Brando Benifei (S&D).   – Signora Presidente, onorevoli colleghi, l'agenda dell'imminente Consiglio europeo richiede di fare passi avanti in maniera concreta su due punti chiave: il quadro finanziario pluriennale e la lotta ai cambiamenti climatici, temi evidentemente collegati.
È necessario che l'Unione abbia una road map ambiziosa per affrontare l'emergenza climatica, come abbiamo sentito dal nostro Commissario Timmermans, ma per realizzarla sarà necessario stanziare risorse adeguate, senza indugi, in modo da raggiungere velocemente la neutralità climatica con investimenti che permettano una transizione equa, per creare nuovi posti di lavoro, per mettere in sicurezza idrogeologica i nostri paesi.
Il green new deal, che la nuova Commissione si impegna a presentare, deve essere in grado di fare esattamente tutto questo ma, come ho detto, servono risorse. Il Parlamento per questo dovrà essere chiaro, dovrà essere inflessibile nel negoziare con gli Stati membri un bilancio ambizioso, in grado di dare risposte a queste necessità.
Inoltre voglio ricordare che già oggi noi viviamo una situazione di grande incertezza rispetto a fenomeni metereologici estremi, sempre più frequenti, con conseguenze spesso disastrose. La situazione è spesso drammatica e faccio un appello ai capi di Stato e di governo, che si riuniscono a breve, affinché elaborino con urgenza un piano strategico straordinario a livello europeo per affrontare questa crisi. Pensate a cosa è successo a Venezia, se ne parlerà ancora qua in Parlamento. Guardate anche oggi alla mia regione, la Liguria, e a Genova, già in ginocchio e più volte travolta dal fango, sempre più isolata.
Il nostro governo per fortuna sta reagendo con prontezza e con determinazione, ma serve un impegno europeo collettivo, perché questi fenomeni e queste situazioni riguardano sempre più cittadini europei e la loro vita, la loro sicurezza e la loro possibilità di vivere bene devono essere garantite attraverso un impegno comune con l'ambizione adeguata.
"
Brando BENIFEI,2019-11-26,IT,"Public discrimination and hate speech against LGBTI people, including LGBTI free zones (debate)",https://www.europarl.europa.eu/doceo/document/CRE-9-2019-11-26-INT-2-369-0000_IT.html,"  Brando Benifei (S&D).   – Signora Presidente, onorevoli colleghi, ieri questo edificio si è tinto di arancione in segno di solidarietà alla lotta contro la violenza di genere nei confronti delle donne.
Oggi, dopo quello che si è sentito anche in quest'Aula, bisognerebbe anche pensare, per il futuro, di tingerci, come Istituzione, coi colori dell'arcobaleno per solidarietà alle vittime di discriminazioni anti LGBTQI in Polonia e in tutta l'Europa.
La normalizzazione di questo sentimento, e nel linguaggio perfino delle istituzioni, è scandalosa e pericolosissima. Penso alla mia Italia, dove molte amministrazioni locali passate recentemente alla Lega sono uscite dalla rete RE.A.DY che promuove buone prassi contro le discriminazioni e per la creazione di un clima sociale di rispetto e di confronto libero da pregiudizi. A Spinea, in provincia di Venezia, si è chiesta addirittura la rimozione di libri ""scomodi"" dalle biblioteche per l'infanzia.
Abbiamo già visto i risultati della guerra alla cultura ""degenerata"" e ai libri decadenti, abbiamo visto dove si va. Contro questi integralismi intolleranti vogliamo che la Commissione europea prenda una linea chiara. Deve essere chiaro: rafforzare una società europea plurale, inclusiva e rispettosa dei diritti fondamentali è la nostra priorità, perché è l'omofobia che è una malattia.
"
Brando BENIFEI,2019-11-13,IT,Situation in Chile (debate),https://www.europarl.europa.eu/doceo/document/CRE-9-2019-11-13-INT-1-229-0000_IT.html,"  Brando Benifei (S&D).   – Signora Presidente, onorevoli colleghi, da settimane in Cile il governo reprime con la violenza le proteste contro il Presidente Piñera. Si contano morti, migliaia di feriti, violenze, arresti arbitrari, addirittura stupri e torture nelle caserme, fino a mutilazioni sistematiche agli occhi, abbiamo letto anche di questo. Serve un'investigazione fino in fondo sulle responsabilità politiche e penali.
L'Unione europea non può proseguire nel suo accordo di associazione senza investire maggiormente nel rispetto dei diritti umani. Serve una nuova Costituzione che porti fino in fondo fuori il paese dal periodo della dittatura. Serve la fine delle garanzie speciali garantite ai militari, alcuni al centro di fenomeni di corruzione. 
Dopo queste manifestazioni e questi fatti, le cose non possono rimanere in questo modo. Come in altri paesi, il governo, penso, debba dimettersi, aprire una nuova fase per una nuova Costituzione, per una nuova fase sociale, per più giustizia per il popolo cileno. Penso che molti di noi continueranno a essere al suo fianco.
"
Brando BENIFEI,2019-10-24,IT,Egypt,https://www.europarl.europa.eu/doceo/document/CRE-9-2019-10-24-INT-4-050-0000_IT.html,"  Brando Benifei (S&D).   – Signor Presidente, onorevoli colleghi, siamo qui nuovamente a denunciare le gravi violazioni dei diritti umani e delle libertà fondamentali in Egitto, che non accennano a diminuire con detenzioni arbitrarie, ricorso alla tortura e repressione. 
L'abbiamo detto nella mia relazione sul post primavere arabe approvata lo scorso aprile. 
Non possiamo oggi più tollerare una stretta cooperazione con paesi che non rispettano i nostri valori fondamentali o che non cooperano con noi nelle inchieste giudiziarie che riguardano cittadini dell'Unione europea. Mi riferisco, in particolare, al caso di Giulio Regeni, tuttora irrisolto dopo più di tre anni. Lo ha ribadito il presidente Conte ad al-Sisi in persona lo scorso agosto. L'Italia non smette di pretendere la verità. La procura del Cairo si è resa disponibile a un nuovo incontro con quella di Roma. Staremo a vedere quanto saranno disposti a collaborare o quanto rimarrà uno specchietto per le allodole. 
Noi denunciamo il clima di impunità e l'assenza di un'indagine credibile, il rifiuto delle autorità egiziane di fornire all'Italia i documenti e le informazioni necessarie ad un'inchiesta rapida, trasparente e imparziale, in linea con gli obblighi internazionali. Chiediamo di concedere al più presto l'estradizione in Italia dei cinque sospettati nel caso, come richiesto dalla procura di Roma. Non ci fermeremo finché non avremo verità per Giulio Regeni. 
"
Brando BENIFEI,2019-10-23,IT,Opening accession negotiations with North Macedonia and Albania  (continuation of debate),https://www.europarl.europa.eu/doceo/document/CRE-9-2019-10-23-INT-3-470-0000_IT.html,"  Brando Benifei (S&D).   – Signor Presidente, onorevoli colleghi, sono convinto che lo stop ai negoziati, realizzato dal Consiglio europeo nei confronti di Albania e Macedonia del Nord sia stato un grave errore.
Oggi vediamo questi paesi lavorare seriamente per l'ingresso nell'Unione, come dimostrano l'accordo di Prespa del 2018 tra Grecia e Nord Macedonia e le riforme fatte dall'Albania negli scorsi anni per allinearsi ai requisiti richiesti dall'Unione.
La riapertura dei negoziati è un passo importante per aprire una nuova fase. I passi avanti fatti negli ultimi anni vanno presi sul serio, anche per non deludere le speranze di quei giovani e di quei cittadini che guardano con fiducia a questi negoziati, inclusi tanti cittadini provenienti da questi paesi che risiedono con le loro famiglie anche nel mio paese, l'Italia. 
Serve sicuramente riformare l'Unione che oggi non funziona bene. Dobbiamo farlo, lo faremo, spero in questi anni. C'è bisogno davvero di cambiare il funzionamento delle istituzioni, ma questo non può essere una giustificazione per bloccare tutto. Impegniamoci per rendere l'Unione europea più forte, continuando ad unire i popoli del nostro continente. 
"
Brando BENIFEI,2019-10-22,IT,Conclusions of the European Council meeting of 17 and 18 October 2019 (debate),https://www.europarl.europa.eu/doceo/document/CRE-9-2019-10-22-INT-2-065-0000_IT.html,"  Brando Benifei (S&D).   – Signora Presidente, onorevoli colleghi, ancora una volta le deludenti conclusioni del Consiglio dimostrano la necessità di dotare una volta per tutte l'Unione europea degli strumenti per governare le trasformazioni nel mondo che ci circonda. 
Trovo molto grave che i leader non siano stati in grado di fare passi avanti sul quadro finanziario pluriennale; sono in disaccordo praticamente su tutto: contributi nazionali, tagli alla coesione, risorse proprie. Ritardare sulla tabella di marcia significa mettere a rischio il finanziamento di programmi europei essenziali per i territori e per i cittadini. 
Sulla situazione in Siria, invece, l'Unione europea fa da spettatrice all'attacco militare di Erdogan, lasciando troppo solo il popolo curdo, nostro alleato nella sconfitta di Daesh. L'Unione europea richieda subito di schierare una forza di interposizione, una no-fly zone e sanzioni economiche e commerciali per colpire gli interessi specifici del governo turco.
È tempo che su questi temi e su gli altri al centro della discussione del Consiglio, il Parlamento dimostri di avere la forza di interrompere la lunga inerzia in cui si trova ancora oggi l'Unione. 
"
Brando BENIFEI,2019-10-09,IT,Situation in Northern Syria (debate),https://www.europarl.europa.eu/doceo/document/CRE-9-2019-10-09-INT-1-240-0000_IT.html,"  Brando Benifei (S&D).   – Signora Presidente, onorevoli colleghi, signora Alto rappresentante, è di queste ore il terribile e purtroppo atteso annuncio dell'attacco militare turco nelle zone a maggioranza curda della Siria del Nord. Un attacco che avviene col complice disimpegno americano e che pone l'Europa davanti a tutti i suoi limiti. Erdogan sembra pensare di potersi ormai permettere tutto, anche di colpire i nostri alleati nella coalizione internazionale anti Isis, fondamentali con la loro eroica resistenza nella sconfitta dello Stato islamico.
È giunto il momento di parlare di azioni straordinarie e di sanzioni economiche mirate agli interessi dell'oligarchia legata ad Erdogan e di ritorsioni politiche ben più forti della mera sospensione del negoziato di adesione e della riduzione dei fondi. Se non lo faremo ora, se staremo ancora una volta a guardare per paura, allora davvero l'Europa avrà tradito tutti i suoi valori. Li ho conosciuti da vicino, in questi anni. Ho conosciuto l'audacia degli uomini e delle donne curde. Migliaia sono morti per la nostra sicurezza. Non meritano oggi la nostra indifferenza. Dimostriamo che l'Europa c'è o non ci sarà una seconda occasione.
"
Brando BENIFEI,2019-09-19,IT,"Situation in Turkey, notably the removal of elected mayors",https://www.europarl.europa.eu/doceo/document/CRE-9-2019-09-19-INT-4-035-0000_IT.html,"  Brando Benifei (S&D).   – Signor Presidente, onorevoli colleghi, Erdoğan ci ha abituati, purtroppo, ad azioni molto gravi, come la rimozione di sindaci appena eletti democraticamente, laddove il risultato non gli fosse congeniale, a maggior ragione se curdi o vicini ai curdi, nella regione del Sud Est in particolare, dimostrando ancora una volta che il voto per lui non è che un simulacro di una democrazia che in parte non c'è più.
Come può chiamarsi democrazia quella in cui un leader delle opposizioni, Selahattin Demirtaş, è in carcere da quasi tre anni per motivi politici e non viene consentito a deputati come me e altri colleghi di visitarlo, come abbiamo cercato di fare con una missione nel 2016?
Per questi e molti altri motivi nel lavoro sugli strumenti finanziari dell'Unione europea in questi anni abbiamo dato segnali molto forti ad Ankara, sottraendo fondi europei proprio nelle zone colpite da una rimozione autoritaria dei sindaci, tagliando in modo drastico le risorse destinate al paese in quanto candidato all'adesione, redirigendo quelle restanti verso la società civile che lotta ogni giorno per i diritti e le libertà fondamentali.
Erdoğan se ne faccia una ragione: non smetteremo mai di contrastare il suo autoritarismo, sosterremo la società turca che è ancora viva e che chiede un forte cambiamento. Non le volteremo le spalle.
"
