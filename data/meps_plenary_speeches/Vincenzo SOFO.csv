MP,Date,Language,Title,Url,Content
Vincenzo SOFO,2023-10-18,IT,A true geopolitical Europe now (topical debate),https://www.europarl.europa.eu/doceo/document/CRE-9-2023-10-18-INT-3-212-0000_IT.html,"  Vincenzo Sofo (ECR).   – Signora Presidente, signor Alto rappresentante, ho ascoltato con interesse il Suo discorso, e alcuni punti li condivido, ma se siamo ancora oggi a dibattere sulla necessità di avere una vera Europa geopolitica è perché l'Unione europea ha fallito la sua missione.
Mi domando, infatti, che cosa avrebbe dovuto essere secondo voi l'Europa se non, innanzitutto, una potenza geopolitica e che cosa è stato fatto per far sì che ciò avvenisse: nulla. Ci siamo occupati di agende green e LGBT, ma non abbiamo fatto nulla, ad esempio, in Ucraina, lasciando che si precipitasse fino a una guerra con conseguenze mondiali, nulla nel Mediterraneo, lasciando implodere l'Africa e scatenando una bomba migratoria epocale, nulla per i cristiani d'Oriente, lasciando popoli come gli armeni in balia di campagne di pulizia etnica, e nulla in Terrasanta, lasciando ribollire uno scontro di civiltà per noi fatale.
Invece di consolidare le nostre frontiere, le abbiamo abbattute, facendo sì che tutte queste guerre ci arrivassero dentro casa a colpi di terrorismo. Lei ha parlato di autonomia strategica, esercito europeo eccetera, ma per essere una vera forza geopolitica bisogna innanzitutto avere una missione, e quella naturale dell'Europa è fare da ponte tra Occidente e Oriente, tra Nord e Sud del mondo. 
Finché rinunceremo a questo ruolo saremo condannati non solo a essere spettatori impotenti del caos, ma anche a essere terra di conquista delle ambizioni geopolitiche altrui.
"
Vincenzo SOFO,2023-10-04,IT,The spread of ‘anti-LGBTIQ’ propaganda bills by populist parties and governments in Europe (debate),https://www.europarl.europa.eu/doceo/document/CRE-9-2023-10-04-INT-3-400-0000_IT.html,"  Vincenzo Sofo (ECR).   – Signor Presidente, onorevoli colleghi, questo dibattito è veramente surreale. Nel mezzo di crisi epocali come la guerra e le ondate migratorie, siamo stati convocati stasera da Renew e le sinistre con urgenza per discutere di cosa? Di fantomatici complotti anti LGBT messi in atto ad esempio dal governo italiano usando come arma la Rai, come detto anche dal collega francese Karleskind, che ha narrato di surreali tentativi di censurare le persone LGBT nella televisione pubblica italiana. E la cosa più surreale è che l'unica prova che Karleskind e compagni hanno saputo dare per giustificare questa bufala è una proposta che chiedeva alla Rai di dare, cito testualmente, una rappresentazione positiva dei legami familiari secondo quanto previsto dalla nostra Costituzione.
Mi pare evidente che la guerra contro il concetto di famiglia sia diventata per voi una vera e propria ossessione, a tal punto che colleghi come Karleskind e compagni, che vivono in paesi lacerati da allerte terrorismo, conflitti etnici e diseguaglianze economiche, possano ritenere più urgente che il Parlamento europeo perda tempo in ingerenze maldestre sui palinsesti TV in Italia, invece che risolvere i veri problemi che attanagliano l'Europa.
"
Vincenzo SOFO,2023-07-12,IT,Tax the rich (topical debate),https://www.europarl.europa.eu/doceo/document/CRE-9-2023-07-12-INT-3-209-0000_IT.html,"  Vincenzo Sofo (ECR).   – Signora Presidente, onorevoli colleghi, il 50 % della ricchezza mondiale è oggi in mano all'1 % più ricco della popolazione, mentre il 50 % più povero ne possiede appena il 2 %.
Una disuguaglianza frutto di anni di liberismo selvaggio, promosso in molti casi proprio da partiti cosiddetti di sinistra che ora, dopo aver arricchito i ricchi e impoverito i poveri, si rendono conto che bisogna redistribuire la ricchezza. Ora noi accogliamo con gioia ogni redenzione e siamo ovviamente disponibili a lavorare insieme per rimediare a questa vergogna.
Un dubbio, però, ce l'ho e mi chiedo se dietro a questo improvviso afflato sociale da parte di chi è sempre stato paladino del capitalismo sfrenato ci sia davvero la volontà di creare una società più giusta, e non piuttosto quella di depredare quel poco che resta della ricchezza europea per consegnarla a multinazionali e paperoni stranieri, come si vede, ad esempio, in quei paesi dove la sinistra ha imposto tasse di successione che hanno regalato le eredità delle famiglie europee ad americani, russi e cinesi arabi.
Perché, leggo, che l'obiettivo di questa campagna Tax the rich proveniente dal mondo americano non sia tassare i ricchi per dare ai poveri, bensì per finanziare la transizione ecologica, cioè un business in mano anch'esso a grandi multinazionali, il che sarebbe un tradimento ai 100 milioni di europei in stato di povertà che hanno bisogno di essere aiutati, non di essere strumentalizzati per riempire ancor di più le tasche di quell'1 % di privilegiati mondiali che sguazza nel deserto sociale nel quale sta cadendo l'Europa.
"
Vincenzo SOFO,2023-06-14,IT,Surrogacy in the EU - risks of exploitation and commercialisation (topical debate),https://www.europarl.europa.eu/doceo/document/CRE-9-2023-06-14-INT-3-138-0000_IT.html,"  Vincenzo Sofo (ECR).   – Signora Presidente, onorevoli colleghi, la condanna unanime di una pratica disumana come l'utero in affitto dovrebbe essere cosa scontata e non oggetto di dibattito. Ma quando questa maggioranza ha deciso di bocciare un nostro emendamento che introduceva il reato di utero in affitto in tutta l'Unione europea, ci è nato un sospetto. Il sospetto che per voi adescare donne in difficoltà economica offrendo loro quattro soldi per ingravidarle per conto terzi e poi sequestrarne il figlio non sia una barbarie, ma normale attività mercantilistica da legalizzare. Un sospetto orrendo, lo ammetto, ma tutte le volte che vi chiediamo di fugare ogni dubbio, definendolo reato, fuggite. 
Ora, non conosco il motivo della vostra paura a prendere una posizione chiara, ma quest'Aula non può più fuggire dall'esprimere un'inequivocabile condanna a questa pratica infame. E deve farlo anche perché si avvicinano all'ingresso in Unione europea paesi, pensiamo all'Ucraina, dove vi ricordo che l'utero in affitto è legale e che sono usati da fabbrica di bambini surrogati per tutta Europa, e anche certi Stati membri dell'UE lo stanno legalizzando. 
Urge dunque che l'Europa ristabilisca i suoi principi civilizzazionali non negoziabili e il rispetto della dignità e della vita umana è e deve essere il fondamento basilare, e ripeto basilare, della nostra civiltà. 
"
Vincenzo SOFO,2023-05-31,IT,Order of business,https://www.europarl.europa.eu/doceo/document/CRE-9-2023-05-31-INT-1-050-0000_IT.html,"  Vincenzo Sofo,  a nome del gruppo ECR. – Signora Presidente, a nome del gruppo ECR, chiedo dunque di inserire nella plenaria di oggi un dibattito senza risoluzione intitolato ""Dichiarazione della Commissione sulle interferenze nell'agenda politica europea da parte di organizzazioni extra europee che si celano dietro l'attività dei movimenti ambientalisti radicali alla luce delle recenti indagini delle autorità tedesche"".
Quest'Aula non può infatti ignorare quanto sta emergendo da inchieste giornalistiche che svelano come i movimenti tipo ""Ultima Generazione"", che negli ultimi mesi stanno intensificando le azioni contro le politiche energetiche e industriali dei nostri governi e della Commissione, siano sponsorizzati, finanziati e manovrati tutti da una stessa organizzazione, dietro alla quale si trovano politici, media e industriali della sinistra americana.
Parliamo nel solo 2022 di diversi milioni di dollari usati per provocare decine di migliaia di azioni, spesso illegali, e che appunto già sono oggetto di indagini giudiziarie in Germania.
È urgente, dunque, che anche quest'Aula indaghi se dietro a questi movimenti ci sia un tentativo di ingerenza extra europea nelle nostre politiche nazionali e comunitarie e se in tale operazione siano coinvolti anche i partiti ambientalisti presenti in questo Parlamento.
"
Vincenzo SOFO,2023-05-10,IT,Externalising asylum applications and making funding to third countries conditional on the implementation of return agreements (topical debate),https://www.europarl.europa.eu/doceo/document/CRE-9-2023-05-10-INT-3-209-0000_IT.html,"  Vincenzo Sofo,  a nome del gruppo ECR. – Signora Presidente, onorevoli colleghi, rispondo intanto innanzitutto al mio collega del PPE perché, forse, una ragione la presenza del Commissario europeo all'Agricoltura ce l'ha in un dibattito sull'immigrazione, visto che la maggior parte dei migranti che arrivano irregolarmente in Europa poi vengono utilizzati come schiavi nei nostri campi a raccogliere le arance e a fare la manodopera per quattro soldi.
Nel 2022 sono arrivati 330 000 migranti irregolari e ne sono stati trovati illegalmente all'interno dell'UE oltre un milione, numeri che certificano una crisi migratoria di proporzioni gigantesche, con flussi migratori aumentati in un solo anno del 59 %, con punte del 108 % per quanto riguarda il Mediterraneo e del 136 % per quanto riguarda i Balcani occidentali, quindi aumentando del 50 % il numero di domande di asilo, che sono arrivate a quasi un milione.
Nonostante ogni anno a circa mezzo milione di queste persone venga però ordinato di lasciare il territorio, poiché non aventi diritto d'asilo, nel 2022, tanto per fare un esempio, a essere stati poi effettivamente rimpatriati sono stati meno di 80 000 clandestini.
Cifre irrisorie che dimostrano che a essere inefficace non sia la politica migratoria del governo italiano, come ha grottescamente affermato il ministro di Macron, Gérald Darmanin, facendosi smentire persino dal Commissario europeo Johansson, poiché nessuna nazione da sola ha la forza di affrontare un'emergenza del genere.
A essere inefficace, semmai, è stata la politica migratoria dell'Unione europea, poiché l'unica soluzione possibile è appunto una soluzione europea e a rilevarlo è persino la Corte dei conti europea, che ha denunciato gli scarsi progressi fatti dall'UE nel concludere i negoziati con i paesi terzi, sottolineando la poca sinergia tra Stati membri e la poca capacità di mettere in campo le azioni necessarie per indurre i paesi terzi a occuparsi della riammissione dei loro cittadini.
D'altronde basta ricordare che l'UE è il maggiore donatore al mondo di aiuto allo sviluppo, fornendo il 43 % dei fondi mondiali, una cifra che nel 2021 ha raggiunto i 70 miliardi di EUR ma che non siamo riusciti a far fruttare né in termini di influenza geopolitica nei paesi beneficiari e neppure in termini di semplici accordi di gestione efficace dei flussi migratori.
Quindi, insomma, un vero disastro politico sul quale finalmente, grazie anche all'Italia, sempre più governi stanno aprendo gli occhi, chiedendo quindi di riformare le norme che regolano le politiche migratorie europee. Norme che necessitano di una cooperazione con paesi terzi, da subordinare però alla loro disponibilità di salvaguardare l'integrità delle nostre frontiere.
Azioni essenziali per la tenuta economica e identitaria dell'Europa che però sono ostaggio dei partiti di sinistra presenti in questo Parlamento, disposti a far esplodere bombe sociali nei propri territori pur di ingrassare le tasche di qualche affarista dell'immigrazione.
"
Vincenzo SOFO,2023-03-30,IT,"2022 Rule of Law Report - The rule of law situation in the European Union (B9-0189/2023, B9-0190/2023, B9-0191/2023)  (vote)",https://www.europarl.europa.eu/doceo/document/CRE-9-2023-03-30-INT-2-128-0000_IT.html,"  Vincenzo Sofo (ECR).   – Signora Presidente, onorevoli colleghi, l'emendamento presentato da Renew rappresenta una palese forzatura per attaccare il Governo italiano, non perché viola la legge, ma perché, facendola rispettare, ostacola il ricorso a pratiche come l'utero in affitto.
Ora, poiché so bene che sinistra, associazioni LGBT, che poi ormai rappresentano la stessa cosa, affermano che quanto dico non sia vero e deducendone, dunque, che quest'Aula sia tutta d'accordo nel considerare l'utero in affitto un abominio, riteniamo utile sgomberare il campo da ogni dubbio ed esprimere chiaramente che siamo contro questa pratica.
Dunque, presentiamo il seguente emendamento che, è inutile dirlo, ci aspettiamo che sia approvato senza problemi, altrimenti si confermerebbero i sospetti sul fatto che dietro la battaglia per il riconoscimento dei figli di coppie omogenitoriali ci sia il tentativo di imporre dall'alto a tutti gli Stati membri la legalizzazione di fatto dell'utero in affitto.
Il testo che chiediamo di inserire è dunque molto semplice ed è il seguente: esprime preoccupazione sulla pratica della maternità surrogata che sfrutta i corpi delle donne e riduce i bambini a merce e ritiene che dovrebbe essere riconosciuta come crimine universale. A voi ora esprimervi.
"
Vincenzo SOFO,2023-03-29,IT,Order of business,https://www.europarl.europa.eu/doceo/document/CRE-9-2023-03-29-INT-1-033-0000_IT.html,"  Vincenzo Sofo (ECR).   – Signora Presidente, onorevoli colleghi, non posso non sottoporre all'attenzione vostra la gravità di quanto accaduto ieri in Francia, dove la Corte di Cassazione ha negato all'Italia, ancora una volta, l'estradizione di dieci terroristi, accusati di crimini efferati come omicidi, ma che da decenni vivono impuniti sotto la protezione di uno Stato membro di questa comunità.
Ora, vi chiedo come sia possibile tollerare all'interno dell'Unione europea, che del rispetto dello Stato di diritto fa un principio fondante, che possa esserci un paese che tutela il terrorismo, applicando ancora nel 2023 la dottrina Mitterrand e impedendo a un altro Stato membro di compiere nel proprio paese quella giustizia tanto attesa dal suo popolo.
Chiediamo dunque alle istituzioni europee di prendere una posizione forte a tutela di quelle famiglie delle vittime del terrorismo, che sono cittadini europei tanto quanto tutti gli altri e che dunque hanno il sacrosanto diritto di ottenere giustizia, perché lo Stato di diritto è un principio che deve valere per tutti e non può essere un'arma da utilizzare a piacimento solo per colpire politicamente dei governi non graditi.
"
Vincenzo SOFO,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-231-0000_IT.html,"  Vincenzo Sofo,  a nome del gruppo ECR. – Signor Presidente, onorevoli colleghi, sulla tragedia di Cutro abbiamo assistito a uno sciacallaggio da parte della sinistra, arrivata addirittura ad accusare il presidente Meloni di avere le mani sporche del sangue di quei morti.
Morti in realtà a causa di organizzazioni criminali che ogni anno trafficano centinaia di migliaia di esseri umani che, complice la propaganda immigrazionista della sinistra, vengono convinti a cercar fortuna in Europa e stipati in barche sempre più fatiscenti da trafficanti, consapevoli che quei mezzi potrebbero affondare, ma convinti di poter contare in mare sull'aiuto di ONG che dell'ideologia no borders fanno una missione. Morti perché avvistati troppo tardi da chi ha il compito di sorvegliare le nostre frontiere, ma non ha strumenti a sufficienza per farlo, anche perché azzoppato dall'opera di boicottaggio messa in atto dalla sinistra, come il caso Frontex insegna. 
Come vedete, dunque, sulle responsabilità morali di queste tragedie ci sarebbe molto da dibattere. Ma il nostro dovere ora è, semmai, ragionare a soluzioni urgenti per flussi migratori fuori controllo, destinati a causare ancora tante di queste morti. Soluzioni che la Commissione inizia finalmente a intravedere annunciando di accogliere le nostre richieste, come il rafforzamento di Frontex, la responsabilizzazione degli Stati bandiera e rimpatri più efficaci. E la sede in cui accoglierle è la riforma del Trattato di Dublino, sulla quale a breve inizieremo a votare in commissione LIBE. 
In questa sede, quindi, chiediamo alla sinistra, se vuole davvero porre fine a queste tragedie, di riconoscere il fallimento dell'approccio che ha sempre avuto e accettare la nostra richiesta di rafforzare l'azione esterna alle frontiere, affinché non ci si limiti solo a redistribuire i migranti che sopravvivano al mare, ma si lavori innanzitutto a dissuaderli dal rischiare di trovare nel mare la loro morte. 
"
Vincenzo SOFO,2023-02-15,IT,EUCO conclusions: the need for the speedy finalisation of the Road Map (debate),https://www.europarl.europa.eu/doceo/document/CRE-9-2023-02-15-INT-3-219-0000_IT.html,"  Vincenzo Sofo (ECR).   – Signora Presidente, onorevoli colleghi, dopo anni di accecante ideologia ""no borders"", pare finalmente che l'Europa inizi ad aprire gli occhi sulle drammatiche conseguenze dell'immigrazione incontrollata.
Dalle conclusioni dell'ultimo Consiglio europeo alla Strategia operativa per il Mediterraneo presentata dalla Commissione si evince come si stia capendo che l'unica soluzione possibile sia quella indicata da Fratelli d'Italia e dalle destre tutte.
Una risposta europea alla crisi migratoria è indispensabile e deve avere come principio cardine la difesa delle nostre frontiere attraverso pattugliamenti dei confini con filtri esterni per gli ingressi, sistemi efficaci di rimpatrio e rigorose regole di condotta per le ONG.
Ma questa risposta la sinistra, proprio su mandato di ONG terrorizzate dal perdere l'enorme fonte di business data all'immigrazione clandestina, vuole impedirla a tutti i costi. Ed è per questo che ha sguinzagliato le istituzioni da essa presiedute in un'operazione di boicottaggio dei decreti messi in campo dal governo Meloni, ai quali sempre più paesi e forze politiche guardano come modello da seguire. Decreti che, sì, è vero, ledono gli interessi economici di certe organizzazioni fintamente umanitarie, ma che sono necessari per tutelare la coesione economica, sociale e identitaria del nostro continente.
"
Vincenzo SOFO,2023-02-14,IT,Council of Europe Convention on preventing and combating violence against women and domestic violence: EU accession (continuation of debate),https://www.europarl.europa.eu/doceo/document/CRE-9-2023-02-14-INT-2-166-0000_IT.html,"  Vincenzo Sofo (ECR).   – Signora Presidente, onorevoli colleghi, trovo francamente inammissibile il tentativo costante da parte di quest'Aula di utilizzare qualsiasi tema possibile e immaginabile per imporre, con il sotterfugio, agli europei l'agenda LGBT, infiltrandola di nascosto tra le righe di ogni documento che ci capita sottomano.
L'obiettivo oggi è strumentalizzare un tema serio e sacrosanto come la lotta alla violenza sulle donne per trasformare una convenzione importante come quella di Istanbul in un DDL Zan mascherato, storpiandone la natura per affermare l'ideologia gender come principio inderogabile, imporne la diffusione nelle scuole, censurare ogni opinione dissidente, marchiare con l'accusa di omofobia le forze politiche conservatrici, scavalcare le legittime sovranità nazionali per obbligare gli Stati ad allinearsi a quei dictat.
Sappiamo bene però quali siano le conseguenze di tutto ciò: distruggere le fondamenta della nostra identità, distogliendo l'attenzione da ciò di cui avremmo davvero bisogno, vale a dire porre fine alle guerre tra sessi e valorizzare la complementarietà tra l'uomo e la donna.
(L’oratore accetta di rispondere a un intervento ""cartellino blu"")
"
Vincenzo SOFO,2023-02-14,IT,Council of Europe Convention on preventing and combating violence against women and domestic violence: EU accession (continuation of debate),https://www.europarl.europa.eu/doceo/document/CRE-9-2023-02-14-INT-2-168-0000_IT.html,"  Vincenzo Sofo (ECR),  risposta ""cartellino blu"". – Credo che non ci sia tanto da rispondere. Avete permesso a una collega di fare un ulteriore comizio senza alcuna reale domanda da farmi, soprattutto andando totalmente fuori tema. Ha parlato persino di migranti, soggetto che non è stato tema e che non è stato assolutamente toccato, quindi non lo so, insomma, la ringraziate per aver fatto questo ennesimo comizio, ma non ho nulla da rispondere sinceramente.
"
Vincenzo SOFO,2023-02-01,IT,Order of business,https://www.europarl.europa.eu/doceo/document/CRE-9-2023-02-01-INT-1-025-0000_IT.html,"  Vincenzo Sofo,  a nome del gruppo ECR. – Signora Presidente, onorevoli colleghi, noi chiediamo, chiedo a nome dell'ECR, che venga inserito con urgenza un dibattito in Aula su questo tema, quindi sull'estremismo violento di sinistra e sulle azioni terroristiche dei movimenti anarchici in Europa.
Come sapete, infatti, in queste settimane le istituzioni italiane sono oggetto di un moltiplicarsi di azioni intimidatorie, di veri e propri atti a sfondo terroristico messi in atto da movimenti anarchici come ritorsione per l'imposizione di un regime di carcere duro per uno dei loro leader, Alfredo Cospito, condannato per aver gambizzato un dirigente d'azienda e aver piazzato due ordigni esplosivi fuori da una caserma.
Il fatto che queste azioni terroristiche non si svolgano soltanto in Italia, ma anche in Spagna, in Grecia, in Germania, dimostra il preoccupante livello di organizzazione e di ramificazione a livello europeo che caratterizza queste realtà, il cui scopo dichiarato è di destabilizzare le nostre democrazie.
Quindi, ancor più preoccupante, tra l'altro, è che ci possano essere delle aree estreme di sinistra, già peraltro protagoniste di tantissimi episodi di violenza politica, solidali, se non addirittura conniventi, con queste organizzazioni.
Ecco perché è urgente un dibattito che porti a una risoluzione chiara, forte e di unanime condanna a queste... (la Presidente toglie la parola all'oratore)
"
Vincenzo SOFO,2023-02-01,IT,Order of business,https://www.europarl.europa.eu/doceo/document/CRE-9-2023-02-01-INT-1-029-0000_IT.html,"  Vincenzo Sofo,  a nome del gruppo ECR. – Signora Presidente, onorevoli colleghi, non possiamo accettare queste richieste di modifiche e ci preoccupa il fatto che la sola preoccupazione di questi gruppi politici sia di cancellare la scritta ""sinistra"" da questo titolo, il che ci lascia, appunto, preoccupati per un'eventuale complicità di certe forze politiche.
Io ricordo che in quest'Aula sono state perse innumerevoli ore in dibattiti inutili su presunti rischi per la democrazia dovuti all'ascesa dei movimenti politici di destra e ci avete tenuto tantissimo a specificare il nome ""destra"" in questi dibattiti, però, guarda caso, ora che invece si evince che il vero pericolo per la nostra democrazia si trova in movimenti che sono vicini ad aree che invece non sono affatto di destra, ma sono semmai più riconducibili alla sinistra, guarda caso il vostro obiettivo qual è? Quello di cercare di nascondere questa piccola, ma importantissima verità.
Quindi non accetteremo questa modifica specifica e questa modifica.
"
Vincenzo SOFO,2022-12-13,IT,Implementation of the New European Agenda for Culture and the EU Strategy for International Cultural Relations (debate),https://www.europarl.europa.eu/doceo/document/CRE-9-2022-12-13-INT-2-165-0000_IT.html,"  Vincenzo Sofo (ECR).   – Signor Presidente, onorevoli colleghi, il grande errore dell'Unione europea sta nel pensare che i popoli si uniscano in nome di una moneta, dimenticando che l'unico collante in grado di forgiarli è l'identità.
Se abbiamo un destino comune da perseguire, questo non è infatti semplicemente un mercato comune, bensì quella civiltà europea millenaria creata dai nostri avi, che è stata faro per il mondo intero.
Per rianimare questo destino serve un programma europeo di valorizzazione del nostro patrimonio storico e culturale, che coinvolga monumenti e opere d'arte, così come lingue locali, usi e tradizioni. Una fonte identitaria che però in questi anni le istituzioni europee hanno ignorato e anzi ostacolato, preferendo importare dall'estero pseudoculture che non hanno fatto altro che distruggerla pezzo per pezzo.
La nuova agenda europea per la cultura è l'occasione per correggere il tiro. Ecco perché, piuttosto che invaderla di ideologia gender, LGBT o woke, bisogna far sì che in essa ritrovino spazio i santi, i re, gli eroi, le battaglie, le arti e le filosofie che hanno scolpito la nostra tradizione.
Un patrimonio inestimabile, adorato e imitato in tutto il mondo, che la sinistra vuole invece incenerire a colpi di cancel culture, ben conscia che la solidità delle nostre radici è l'argine all'imposizione della propria ideologia.
"
Vincenzo SOFO,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-305-0000_IT.html,"  Vincenzo Sofo (ECR).   – Signor Presidente, onorevoli colleghi, al di là dell'aspetto giudiziario che compete alla magistratura, lo scandalo Qatar pone un tema politico che quest'Aula non può ignorare: le porte delle istituzioni europee sono oggi spalancate all'azione di lobby esterne e dotate di enormi strumenti di influenza, siano essi paesi stranieri, multinazionali o ONG.
E proprio il Qatargate dimostra che quello delle ONG sia un caso che merita particolare attenzione. Basta infatti leggere la gran parte delle proposte che arrivano nelle commissioni per scoprire quanta pressione ci sia per dare a certe organizzazioni pseudoumanitarie ruoli di rilievo nel processo decisionale delle nostre istituzioni, creando situazioni di forte ambiguità come, ad esempio, nel caso del conflitto di interessi tra ONG e la Corte europea dei diritti dell'uomo, dove molti giudici sono espressione diretta proprio di queste realtà.
Realtà che in modo legale incidono significativamente nella vita democratica europea, senza però avere alcun mandato democratico per farlo, senza che si sappia a chi rispondono, né quali interessi tutelino davvero.
Ecco perché credo che la commissione d'inchiesta sul Qatargate sia dunque necessaria ma non sufficiente. Se vogliamo che le istituzioni europee recuperino trasparenza e credibilità agli occhi dei cittadini dobbiamo liberarla dalla morsa di lobby opache, lasciando che a guidare l'azione sia solo ed esclusivamente chi ha il mandato popolare per farlo.
"
Vincenzo SOFO,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-024-0000_IT.html,"  Vincenzo Sofo (ECR).   – Signor Presidente, onorevoli colleghi, l'Africa è un continente da un miliardo e 200 mila persone, mezzo miliardo delle quali vivono sotto la soglia di povertà. 
Parliamo di metà degli affamati di tutto il mondo, gente che, non avendo futuro nella propria terra, progetta di cercare fortuna in Europa, convinta dalla propaganda dei trafficanti di uomini di poter trovare l'eldorado. Solo che noi l'eldorado non lo siamo affatto, abbiamo una povertà in continua crescita e un cittadino su cinque che fatica ad arrivare a fine mese. Immaginare dunque di essere meta potenziale per mezzo miliardo di poveri africani, quanto l'intera popolazione europea, è utopia folle e inumana.
Ecco perché non possiamo permetterci di appaltare le nostre politiche migratorie a ONG che fanno dell'""accogliamoli tutti"" il loro core business. Ecco perché gli Stati che concedono loro bandiera e finanziamenti devono assumersi la responsabilità del loro operato. Ecco perché non si può prescindere da accordi con paesi di partenza per la creazione di hotspot esterni, ma anche per politiche serie di sviluppo, che consentano a questa gente di vivere dignitosamente nella propria terra.
È assurdo, infatti, pensare che la soluzione sia semplicemente la redistribuzione, perché il problema non è quale paese debba accogliere gli immigrati che giungono in Europa illegalmente, ma impedire a questi di arrivare in un posto che non potrà offrire loro il benessere che sperano di trovare.
Grazie alla determinazione del governo Meloni e il piano di azione per il Mediterraneo centrale appena annunciato, la Commissione europea sembra forse iniziare a recepire quanto noi ripetiamo da anni, cioè che l'Unione europea inizia a operare come comunità unita nella difesa delle sue frontiere e non più come agenzia di collocamento per chi le oltrepassa illegalmente.
"
Vincenzo SOFO,2022-11-23,IT,"Legal protection for rainbow families exercising free movement, in particular the Baby Sara case (debate)",https://www.europarl.europa.eu/doceo/document/CRE-9-2022-11-23-INT-3-305-0000_IT.html,"  Vincenzo Sofo (ECR).   – Signor Presidente, onorevoli colleghi, due donne, una bulgara e una inglese, decidono di avere un figlio con fecondazione assistita in Spagna, dove la legge consente di riconoscerle come genitrici. 
Poi vanno in Bulgaria per far trascrivere anche lì l'atto di nascita, scontrandosi però con la legislazione nazionale che non riconosce le due donne come genitori della bambina. Ecco allora la sinistra agitare subito il vessillo del diritto alla libertà di circolazione, mostrando per l'ennesima volta quanto sia capace di essere subdola nello storpiare principi apparentemente lapalissiani, come appunto la libera circolazione dei cittadini europei, per scardinare normative nazionali, non avendo il consenso per cambiarle democraticamente.
L'obiettivo, infatti, è far sì che una legislazione favorevole di qualche Stato membro riguardo a temi cari all'agenda LGBT, come adozioni gay, utero in affitto, cambi di identità di genere senza operazioni e via dicendo, possa essere imposta automaticamente con la scusa dell'area Schengen ad altri Stati con legislazioni non gradite alla sinistra, disconoscendone la sovranità normativa.
Insomma, una vera e propria truffa giuridica alle nostre democrazie, che mi chiedo come possa essere accettata da un Parlamento che della democrazia fa una bandiera. Ad ogni modo, di sicuro non saremo noi ad accettarla. 
"
Vincenzo SOFO,2022-10-18,IT,Impact of Russian invasion of Ukraine on migration flows to the EU (debate),https://www.europarl.europa.eu/doceo/document/CRE-9-2022-10-18-INT-2-416-0000_IT.html,"  Vincenzo Sofo (ECR).   – Signor Presidente, Commissaria Johansson, onorevoli colleghi, gli ultimi dati Eurostat ci dicono che 100 milioni di europei vivono oggi in situazione di povertà, parliamo di un cittadino su cinque, con l'Italia ai primi posti di questa classifica del disagio economico. 
E in questo contesto sociale drammatico, il conflitto ucraino ha portato di colpo in Europa 11 milioni di rifugiati, da sommare ai 2 milioni già presenti nel nostro continente. Persone che fuggono da un conflitto nel quale siamo direttamente coinvolti e che dunque abbiamo il dovere morale di aiutare, senza avere però le risorse sufficienti per farlo, perché impegnati in un'altra emergenza provocata dalle politiche suicide dell'Unione europea.
Oltre ai 13 milioni di rifugiati, si stima infatti che nel nostro continente risiedano oggi circa 5 milioni di immigrati clandestini, numero in continuo aumento a causa di sbarchi che, nel 2022, hanno portato alla cifra record di 230 000 arrivi. Un flusso migratorio illegale che ingrassa le tasche di molte ONG, ma che svuota quelle dei nostri sistemi di protezione sociale, oggi a rischio implosione anche a causa dell'ideologia ""no border"".
In un mondo fatto di risorse scarse, oggi più che mai urge dunque che l'Unione europea ponga fine alla logica dell'""accogliamoli tutti"", chiudendo le porte all'immigrazione illegale, procedendo con più coraggio ai rimpatri, concentrando così gli strumenti umanitari su chi, come i rifugiati ucraini, ha realmente diritto al nostro aiuto.
Questa è l'unica strada possibile per evitare che tra europei e migranti l'Europa diventi un gigantesco ""Squid game"" dove, sotto lo sguardo sadico delle élite progressiste, 120 milioni di poveri saranno costretti a scannarsi tra di loro per accaparrarsi le poche risorse messe loro a disposizione.
"
Vincenzo SOFO,2022-10-04,IT,Question Time (Commission) Tackling depopulation through cohesion policy instrument,https://www.europarl.europa.eu/doceo/document/CRE-9-2022-10-04-INT-2-242-0000_IT.html,"  Vincenzo Sofo (ECR).   – Signor Presidente, onorevoli colleghi, signora Commissaria, solo negli ultimi dieci anni il Sud Italia ha perso quasi un milione di abitanti, quanto il Molise e la Basilicata messe insieme, e secondo le stime nei prossimi nei prossimi vent'anni ne perderà altri quattro milioni, quanto l'intera Puglia. Uno spopolamento che, lo sappiamo, è dovuto a povertà, mancanza di lavoro e servizi che hanno causato immigrazione e un crollo delle nascite del 40 % negli ultimi vent'anni. 
Ora non credo e credo che non sia accettabile che la risposta a tutto questo sia quello che la sinistra chiama il cosiddetto modello Riace, che è stato per esempio applicato da Mimmo Lucano in Calabria, cioè compensare queste uscite con l'ingresso di masse di immigrati disperati che arrivano da altre zone con problemi ancora più grandi. 
Quello che serve, invece, è un grande piano di sviluppo che porti strade, treni, aeroporti, ospedali, scuole, incentivi agli investimenti, all'impresa, al lavoro, alla famiglia e anche alla vita, a proposito di nascite, e tutto ciò che serve a garantire al Sud Italia quello che viene garantito in altre parti d'Europa. 
Il punto è, ed è questa la mia domanda, come mai però la Commissione europea, così tanto attenta alla coesione, non abbia sorvegliato, in fase di definizione del PNRR da parte del governo Draghi, affinché ci fosse quest'attenzione nella destinazione delle risorse per il Sud Italia, cosa che sappiamo tutti non è avvenuta.
"
Vincenzo SOFO,2022-06-22,IT,Future of EU-Africa trade relations (debate),https://www.europarl.europa.eu/doceo/document/CRE-9-2022-06-22-INT-1-271-0000_IT.html,"  Vincenzo Sofo,  a nome del gruppo ECR. – Signora Presidente, onorevoli colleghi, la crisi ucraina ha fatto finalmente scoprire all'Unione europea quanto sia importante il rapporto con l'Africa, continente che ospita il 24 per cento della superficie agricola mondiale utilizzabile, enormi giacimenti di risorse naturali ed energetiche, nonché una popolazione che a breve supererà i due miliardi, un quarto di quella mondiale. 
Peccato che mentre l'UE dormiva, potenze come la Cina ci abbiano sottratto il ruolo di partner privilegiato, impossessandosi delle terre africane e dotandole di infrastrutture, coprendone i debiti e, in cambio, prendendo il controllo di ricchezze naturali, asset strategici e persino imponendo lo studio del cinese nelle scuole. 
La nostra risposta a questa colonizzazione dovrebbe essere un piano di aiuto allo sviluppo capace di restituire agli africani il diritto di vivere nella propria terra, in cambio di una cooperazione geopolitica che renda Europa e Africa i soli protagonisti della stabilità e della prosperità del Mediterraneo. 
Invece ciò che proponete loro sono accordi di partenariato vincolati al raggiungimento di obiettivi di transizione ecologica e digitale o di parità di genere, che poco hanno a che vedere con le reali urgenze di un continente sottosviluppato e affamato, dimostrando ancora una volta quanto la strategia dell'Unione europea sia offuscata dall'ideologia e distaccata dalla realtà.
"
Vincenzo SOFO,2022-05-04,IT,Use of the Pegasus Software by EU Member States against individuals including MEPs and the violation of fundamental rights (topical debate),https://www.europarl.europa.eu/doceo/document/CRE-9-2022-05-04-INT-3-281-0000_IT.html,"  Vincenzo Sofo (ECR).   – Signor Presidente, onorevoli colleghi, l'abuso di software come Pegasus per azioni di spionaggio non è che parte di una minaccia molto più grande ai diritti fondamentali dei cittadini europei. 
Sedotti dal lusso di smartphone ed elettrodomestici a cui dare comandi vocali, abbiamo consentito ai privati di creare il più grande programma di spionaggio mai visto. Ogni giorno, 500 milioni di europei sono inconsapevolmente sorvegliati e depredati di miriadi di dati personali da società che ne analizzano comportamenti, gusti e opinioni a fini commerciali, ma anche sociali e politici. 
I progressi su intelligenza artificiale e metaverso stanno portando a soluzioni per consentire pieno controllo e capacità di previsioni su sentimenti, pensieri e azioni delle persone per determinarne ogni scelta. Molti pensano che la sorveglianza sia solo uno strumento del capitalismo per massimizzare i propri profitti. Ma la realtà è che governi e istituzioni pubbliche ne stanno facendo sempre più un'arma per controllare e limitare la libertà dei propri cittadini, proprio come in Cina. 
Un incubo che pensavamo esistere solo nei film di fantascienza e che invece è ormai realtà. Un incubo contro il quale questo Parlamento deve combattere per evitare di trasformare gli europei in cavie e l'Europa in un orribile Grande Fratello. 
"
Vincenzo SOFO,2022-04-05,IT,Outcome of the EU-China Summit (1 April 2022) (debate),https://www.europarl.europa.eu/doceo/document/CRE-9-2022-04-05-INT-2-404-0000_IT.html,"  Vincenzo Sofo (ECR).   – Signor Presidente, onorevoli colleghi, il summit tra UE e Cina è stato un flop, che ricalca i fallimenti della strategia di questi anni nei confronti di Pechino. Le abbiamo consentito di invadere i nostri mercati, distruggere le nostre economie locali e far shopping dei nostri asset strategici. Le abbiamo consentito di colonizzare l'Africa e la stessa Ucraina, entrando così in possesso di alcuni tra i più importanti giacimenti al mondo di risorse naturali. 
Non contenti, per seguire le favole di Greta Thunberg, abbiamo deciso di rendere l'Europa dipendente proprio da quelle risorse su cui la Cina ha ormai quasi il monopolio. Cina che ora si lecca i baffi di fronte alla crisi ucraina, opportunità per mettersi in tasca Mosca, per stringere a sé l'India e prepararsi così a uno scontro con l'Occidente di cui non sappiamo il vincitore, ma che avrà di certo uno sconfitto: l'Europa.
Pensare dunque che l'UE oggi abbia la forza di allineare Pechino ai suoi voleri è pura illusione; finché non reindustrializzeremo e proteggeremo le nostre economie, finché non recupereremo l'influenza nel Mediterraneo, finché non sapremo essere protagonisti dei processi di pace e stabilizzazione dell'estero vicino, beh, allora dovremo rassegnarci ad avere un ruolo nel mondo, non già di potenza geopolitica con cui negoziare, ma di continente da conquistare.
"
Vincenzo SOFO,2022-03-08,IT,The deterioration of the situation of refugees as a consequence of the Russian aggression against Ukraine (debate),https://www.europarl.europa.eu/doceo/document/CRE-9-2022-03-08-INT-2-181-0000_IT.html,"  Vincenzo Sofo (ECR).   – Signor Presidente, onorevoli colleghi, alle porte d'Europa milioni di donne e bambini in fuga dalla guerra ci chiedono riparo in attesa di riabbracciare i propri uomini rimasti al fronte, un dramma che ci mostra chi sia davvero un rifugiato, concetto troppo spesso strumentalizzato per favorire il business dell'immigrazione clandestina.
A queste persone abbiamo il dovere di dare aiuto, ma abbiamo un sistema di accoglienza al collasso a causa dell'esorbitante immigrazione illegale, che solo nel 2021 ha portato in Europa 200 000 clandestini, metà dei quali arrivati in Italia. Urge fermare subito questi flussi indiscriminati, proteggere le nostre frontiere e rimpatriare chi è arrivato illegalmente per concentrare così il nostro sistema di accoglienza su vere crisi umanitarie come quelle in corso.
Urge strutturare questa accoglienza secondo una logica di prossimità, per consentire agli ucraini in fuga di essere il più vicino possibile ai propri cari rimasti a combattere e di non farsi sradicare dalla terra che amano.
Urge soprattutto impegnarci diplomaticamente allo stremo affinché questa guerra cessi al più presto, altrimenti non avremo fatto altro che trasformare il popolo ucraino in una nuova massa di disperati da sommare ai milioni di poveri senza speranza, immigrati e non, già accatastati nelle periferie d'Europa.
"
Vincenzo SOFO,2022-02-16,IT,The Rule of Law and the consequences of the ECJ ruling (debate),https://www.europarl.europa.eu/doceo/document/CRE-9-2022-02-16-INT-3-259-0000_IT.html,"  Vincenzo Sofo (ECR).   – Signora Presidente, onorevoli colleghi, due anni fa, durante il dibattito sul recovery fund, fui tra i primi a denunciare l'intenzione della Commissione europea di usare i soldi dei cittadini come strumento per ricattare gli Stati, obbligandoli ad allinearsi alla sua agenda ideologica.
Un abuso di potere di cui oggi sono vittime Polonia e Ungheria, messe al muro con la minaccia dello stop ai fondi europei con la scusa della violazione del principio dello Stato di diritto.
Principio che però la UE si guarda bene dal difendere, ad esempio in Italia, dove da dieci anni vengono imposti governi senza il consenso popolare, che decidono le sorti del paese scavalcando regolarmente il Parlamento e riducendo gran parte del sistema mediatico a proprio organo di propaganda, e dove una fetta di magistratura opera per neutralizzare, con inchieste a orologeria, chi cerca di opporsi ai progetti politici del loro sistema di potere, come insegna lo scandalo Palamara.
Ma su tutto ciò l'Europa resta in silenzio, dimostrando ciò che avevo denunciato fin dall'inizio, e cioè che lo Stato di diritto, introdotto come valore a salvaguardia della democrazia, è stato subdolamente trasformato in arma per colpire chiunque osi preservare i popoli europei dall'opera di distruzione economica, sociale e culturale portata avanti da Bruxelles.
"
Vincenzo SOFO,2021-12-14,IT,New orientations for the EU’s humanitarian action (debate),https://www.europarl.europa.eu/doceo/document/CRE-9-2021-12-14-INT-2-231-0000_IT.html,"  Vincenzo Sofo (ECR).   – Signor Presidente, onorevoli colleghi, la Commissione europea vuole potenziare la sua azione umanitaria, considerando che già oggi, con il 36 per cento dell'assistenza globale, è il principale donatore di aiuto umanitario al mondo.
Che fine hanno fatto però queste decine di miliardi di euro sulle quali l'UE ha sempre rispedito al mittente ogni richiesta di maggiore trasparenza? Quel che sappiamo è che fiumi di denaro li dirottiamo ad esempio nelle tasche di paesi come la Turchia, che lo usano per aumentare il loro potere di ricatto nei nostri confronti o nelle tasche di ONG, che lo usano per favorire la tratta di esseri umani verso l'Europa, senza che in tutto ciò si vedano risultati concreti né in termini di sviluppo di paesi terzi, né di benefici geopolitici per l'Europa.
Ora l'UE vuole potenziare questa sua azione umanitaria senza però preoccuparsi di fare mea culpa su una strategia totalmente fallimentare, preoccupandosi invece di trovare nuovi modi per favorire l'immigrazione, ad esempio usando il cambiamento climatico come ennesima scusa per far scattare il meccanismo dell'accoglienza.
Voi questa la chiamate azione umanitaria europea? Io la chiamerei piuttosto suicidio umanitario dell'Europa, finanziato, per giunta, con i soldi degli europei.
"
Vincenzo SOFO,2021-10-19,IT,Situation in Tunisia (debate),https://www.europarl.europa.eu/doceo/document/CRE-9-2021-10-19-INT-2-230-0000_IT.html,"  Vincenzo Sofo (ECR).   – Signora Presidente, onorevoli colleghi, egregio Alto rappresentante Borrell, l'unico problema da Lei affrontato in merito alla crisi tunisina è quello del rispetto dello Stato di diritto. 
Ben venga ovvio, ma non può limitarsi a questo l'interesse geopolitico dell'Europa per una Tunisia partner fondamentale per controllare ad esempio i flussi migratori – che negli ultimi mesi hanno portato solo in Italia 50 mila clandestini – o il Canale di Sicilia dal quale passa gran parte del commercio marittimo mondiale. 
È proprio questo disimpegno dell'UE in politica estera che ha permesso alle potenze straniere di rubarci il ruolo di partner privilegiato con i paesi mediterranei, di mettere le mani su risorse energetiche, rotte commerciali e migratorie, di metterci sotto ricatto. Così è accaduto in Libia, così rischia di accadere in Tunisia se l'UE continua a restare seduta in un angolo a fare da voyeur impotente.
Non possiamo permetterci che la Tunisia come la Libia finiscano sotto l'influenza di potenze a noi oggi ostili e l'unico modo per farlo è dare priorità al coinvolgimento di questi paesi in un'agenda geopolitica condivisa, altrimenti il nostro confine meridionale verrà travolto dal caos e il Mediterraneo, culla della civiltà europea, si trasformerà nella nostra tomba.
"
Vincenzo SOFO,2021-10-05,IT,EU Health Emergency Preparedness and Response Authority: ensuring a coordinated EU approach for future health crises and the role of the European Parliament in this (debate),https://www.europarl.europa.eu/doceo/document/CRE-9-2021-10-05-INT-2-180-0000_IT.html,"  Vincenzo Sofo (ECR).   – Signora Presidente, onorevoli colleghi, la necessità di istituire una nuova Agenzia europea per la strategia sanitaria certifica il clamoroso fallimento della gestione COVID da parte dell'UE.
D'altronde, l'incapacità dell'ECDC di affrontare la pandemia, la vergognosa censura dei contratti per i vaccini, l'aumento ingiustificato dei loro prezzi e i continui cambi di idea di EMA sulla loro autorizzazione sono palese dimostrazione della totale inadeguatezza e opacità delle politiche adottate.
Sia chiaro: definire finalmente una strategia sanitaria europea che ponga fine alla dipendenza da USA e Asia e che ci renda sovrani nella tutela della salute dei nostri popoli è assolutamente necessario, ma è inquietante che, nonostante gli scandali appena citati, la Commissione abbia deciso di negare ancora una volta a questo Parlamento il controllo sui fondi che saranno stanziati a società pubbliche e private. 
Una scelta che puzza tanto di ennesimo favore alle lobby che, grazie agli accordi segreti stipulati con l'UE, hanno già guadagnato dal COVID decine e decine di miliardi di euro con margini di profitto enormi ai danni dei portafogli dei cittadini. Legittimo chiedersi dunque se il vostro obiettivo sia mettere le Big Pharma al servizio della salute dei popoli o meglio la salute dei popoli al servizio delle Big Pharma.
"
Vincenzo SOFO,2021-06-09,IT,"Promoting gender equality in science, technology, engineering and mathematics (STEM) education and careers (debate)",https://www.europarl.europa.eu/doceo/document/CRE-9-2021-06-09-INT-3-290-0000_IT.html,"  Vincenzo Sofo,  a nome del gruppo ECR. – Signor Presidente, onorevoli colleghi, in questa relazione si chiede di imporre in sostanza quote rosa specialmente per migranti Rom e LGBT in università, aziende e organi decisionali.
Eviterò di parlare della palese strumentalizzazione di un tema serio come il coinvolgimento delle donne nelle professioni STEM per far marchette a lobby femministe, immigrazioniste e LGBT. Una cosa però dovete chiarirmela: se dite che servono quote rosa per favorire le donne rispetto agli uomini, ammettete che esistono le donne e gli uomini, ma al contempo, se sponsorizzate le tesi gender LGBT, affermate che essere uomo donna è solo una nostra scelta. Dunque, applicando le vostre teorie, se io domani vi dico che mi sento donna automaticamente ottengo il diritto di rientrare in una quota rosa. Diritto che perdo se poi torno a sentirmi uomo ma che riottengo se mi risento donna e così via. Per non parlare di transgender, all gender, pangender e delle mille altre identità inventate. 
Proporrete una quota ad hoc per ognuna di esse? Perché così, vi avverto, va a finire che creerete più quote che posti di lavoro e alla fine di questo grottesco corto circuito nel quale vi siete infilati a rimetterci saranno proprio le donne. 
"
Vincenzo SOFO,2021-05-19,IT,Fiscalis programme for cooperation in the field of taxation 2021-2027 (debate),https://www.europarl.europa.eu/doceo/document/CRE-9-2021-05-19-INT-3-361-0000_IT.html,"  Vincenzo Sofo (ECR).   – Signora Presidente, signor Commissario Gentiloni, onorevoli colleghi, l'idea di potenziare i programmi per assistere gli Stati membri nel contrastare frodi è sicuramente positiva, visti i danni che fenomeni come l'evasione fiscale arrecano a paesi come l'Italia.
Temo tuttavia che non servirà a nulla, se non sarà associata a una vera politica di contrasto di quella vergognosa frode legalizzata che la stessa UE continua a tollerare al suo interno, quella del dumping fiscale: concorrenza sleale di alcuni Stati membri che offrono alle società tasse irrisorie per traslocare fittiziamente sul loro territorio, agendo da veri paradisi fiscali. Una frode che rappresenta circa il 25 % dell'elusione fiscale mondiale e il 90 % di quella ai danni dell'Italia; una frode che ruba ogni anno oltre 5 miliardi di entrate allo Stato italiano, che si rifà depredando lavoratori e piccole imprese.
Eppure su questo fronte, che dovrebbe essere prioritario, la Commissione fa orecchie da mercante.
Commissario Gentiloni, Lei, ad esempio, aveva risposto alla mia interrogazione promettendo misure concrete entro fine 2020 e ieri in quest'Aula ci ha annunciato grandi passi in avanti in tema di imposte societarie. Ma per ora la realtà appare assai diversa.
Sono state infatti affossate proposte già esistenti per ripartire da zero e garantire così a questi paradisi fiscali almeno altri due anni di tranquillità, quando la Commissione andrà verso scadenza di mandato e non avrà più la forza politica di agire, così come l'UE non ha avuto la forza politica di agire per negare gli aiuti economici legati alla crisi COVID a chi ha sede nei paradisi fiscali europei.
Quel che appare, dunque, Commissario Gentiloni, è piuttosto un'Europa che vuol dare parvenza di un coraggio da leone ma che, quando c'è da combattere le vere ingiustizie, ebbene, si trasforma magicamente in coniglio.
"
Vincenzo SOFO,2021-03-24,EN,New EU-Africa Strategy (debate),https://www.europarl.europa.eu/doceo/document/CRE-9-2021-03-24-INT-1-227-0000_EN.html,"  Karlo Ressler,  rapporteur. – Mr President, more than a year has passed since Europe, together with the rest of the world, was struck by one of the worst crisis events in a generation. The COVID-19 pandemic has affected all aspects of our lives. Many have lost their loved ones, or have not been able to visit their families. Millions of bars, restaurants and businesses had to shut down. Theatres, museums and classrooms continue to stay empty. Europeans have struggled greatly in this period and our hardships, unfortunately, are still not over. Despite the fact that the months ahead of us are unpredictable, we cannot stay idle. We have the responsibility to put forward a vision and adapt to newer circumstances. 
With this in mind, I have worked on the guidelines for the next annual budget of the European Union. The programmes, policies and agencies we have built over the years have been facing tremendous new challenges. This is why the next annual EU budget has to be a recovery budget in all its aspects. A recovery fit for all regions, all sectors and all generations. 
First of all, we need to ensure that small and medium-sized enterprises receive our full support. SMEs constitute the backbone of the European economy, representing almost 99% of all businesses in Europe and providing around three-quarters of all jobs. Only by protecting that backbone that has been hit particularly hard can we ensure a vibrant economy that boosts investments and tackles unemployment. 
Furthermore, the next budget should provide all the tools needed to close the digital divide and enable Europe’s economy and public sector to be at the forefront of the accelerated digital transition. 
This transition obviously also needs to be in line with the targets set in the European Green Deal, by turning green challenges into investments and opportunities in order to achieve a more sustainable, inclusive and resilient economy. 
The COVID-19 crisis has put European health systems under unprecedented stress and exposed shortcomings in production capacities for vaccinations and other essential medical products in the Union. So in order to achieve our budgetary priorities, we will need to ensure a strong European health union based on solidarity and collective responsibility.
 – Kolegice i kolege, pandemija je još jednom pokazala ogromne zdravstvene i gospodarske razlike između država članica. 
Zato su ključne kohezijske politike koje bi novijim državama članicama trebale omogućiti hvatanje koraka u razvoju, ne zato da bi se same države što bolje pozicionirale nego radi toga kako bi svim europskim građanima osigurali jednake uvjete zdravstvene zaštite i jednake mogućnosti. 
U tom kontekstu, ne možemo ignorirati niti činjenicu da se cijela Europa, a osobito neki njezini dijelovi suočavaju s negativnim demografskim trendovima. Demografski deficit dugoročni je problem koji zaslužuje sveobuhvatan pristup. Stoga je nužno osvijestiti važnost demografske komponente svih europskih politika pa i u kontekstu članka 174. Ugovora o funkcioniranju Europske unije. 
Poseban fokus u ovim smjernicama stavili smo na mladu generaciju. Mladi su još jednom posebno pogođeni posljedicama ove krize, uz povećanu nezaposlenost i negativne učinke i na obrazovanje i na mentalno zdravlje. Stoga je potrebno iskoristiti sve mogućnosti financiranja kako bi se povećala uključenost mladih na tržištu rada ali i njihove obiteljske i životne prilike. 
Gospodarski rast neraskidivo je povezan i s unutarnjom sigurnošću, zaštitom naših granica te očuvanjem schengenskog prostora. Stoga mi je posebno drago što smo i u ovim smjernicama naglasili važnost daljnje integracije Schengena što bi nesporno donijelo gospodarske koristi za cijelu Europu. 
I would like to thank colleagues from all the political groups who have contributed to the guidelines we will be voting on later today and tomorrow. We have an opportunity to achieve a strong, unified and comprehensive position on how we want to shape the next year, through one of the most efficient tools we have. The annual budget, as part of the unprecedented investment packages, has to be a reflection of how best to use the resources at our disposal in order to prepare Europe for the new post-pandemic digital era. 
This is an important step in achieving a unified position of Parliament, a clear signal to the Commission and to the Council about our priorities and also a message to our citizens that the EU will continue strengthening all successful programmes and policies in order to ensure a stable and fair recovery.
"
Vincenzo SOFO,2021-01-19,IT,Revision of the Trans-European Transport Network (TEN-T) guidelines (debate),https://www.europarl.europa.eu/doceo/document/CRE-9-2021-01-19-INT-2-092-0000_IT.html,"  Vincenzo Sofo (ID).   – Signor Presidente, onorevoli colleghi, se vogliamo creare un'Europa che sia un attore geopolitico forte, le infrastrutture devono essere una priorità. Tuttavia è necessario un cambio di approccio che riconosca il ruolo strategico del Mediterraneo. Finora, infatti, gli investimenti UE sono andati quasi tutti per sviluppare la rete TEN-T nel centro Europa, per poi adesso privilegiare il nord e l'est.
Invece è ora che l'Europa volga la sua attenzione a sud, all'Italia e al suo Mezzogiorno, ponte proiettato verso quell'Africa la cui stabilità è essenziale per la sicurezza e il futuro del nostro continente, ma che non può svolgere questo compito perché ancora oggi, nel 2021, decine di milioni di europei che vivono nel Meridione non hanno autostrade, treni, porti e aeroporti adeguati per comunicare con il resto del mondo. Eppure, su 150 miliardi necessari per completare la TEN-T in Italia, il governo Conte nel Recovery Plan ne ha destinati solo 30, una miseria.
Volete davvero un'Europa unita e sicura? Benissimo, prendete esempio dall'antica Roma e costruite in fretta strade, ponti e ferrovie per unirla, iniziando da quel sud che avete abbandonato ma che è un avamposto indispensabile per il futuro di tutti noi.
"
Vincenzo SOFO,2020-11-24,IT,Situation of Fundamental Rights in the European Union – Annual Report for the years 2018-2019 (debate),https://www.europarl.europa.eu/doceo/document/CRE-9-2020-11-24-INT-2-065-0000_IT.html,"  Vincenzo Sofo (ID).   – Signor Presidente, onorevoli colleghi, è facilissimo capire quale sia la situazione dei diritti fondamentali in Europa. Da una parte ci siete voi, che inventate pseudodiritti con cui distruggere l'unità dei popoli tramite immigrazione selvaggia e farne sparire le identità tramite stregonerie multiculturaliste e LGBT. Dall'altra ci sono gli europei, che hanno perso il diritto di andare in chiesa senza rischiare di essere sgozzati, che hanno perso il diritto di rivendicare una famiglia con padre e madre perché perseguitati da voi in nome del dio gender, che hanno perso il diritto alla salute e sono sequestrati dalla COVID a causa dei tagli alla sanità pubblica che voi avete sollecitato in questi anni, che hanno perso il diritto al lavoro a causa di quelle delocalizzazioni e concorrenze sleali che voi avete favorito in nome del dio mercato.
Così, mentre con la scusa dei diritti sottomettete gli europei alle vostre ideologie e gli togliete il diritto al dissenso, con le vostre politiche perverse li condannate alla povertà, all'abbandono sociale, alla dittatura del pensiero unico. Eccolo dunque il vostro progetto: ingannare gli europei con il miraggio di falsi diritti per evitare che scoprano ciò che gli state rubando: il benessere, l'identità e la libertà.
"
Vincenzo SOFO,2020-10-22,IT,State of the Energy Union (debate),https://www.europarl.europa.eu/doceo/document/CRE-9-2020-10-22-INT-4-100-0000_IT.html,"  Vincenzo Sofo (ID).   – Signor Presidente, onorevoli colleghi, Caucaso, Africa, Medio Oriente, Est Europa, tutte aree dalle quali dipendiamo energeticamente, tutte aree dove le potenze straniere alimentano instabilità e conflitti per metterci sotto scacco. Ecco perché l'Europa, se vuole essere un attore geopolitico, forte e autonomo necessita di una sovranità energetica, sovranità che deve dunque rappresentare il cuore della sfida ambientale del Green Deal, non la rincorsa ai capricci di Greta e di multinazionali che vogliono decapitare le nostre aziende, con tasse su carni, plastiche e follie varie. Non la sottomissione alla Cina come accadrebbe puntando solo sull'elettrico. 
L'obiettivo deve essere garantire l'autonomia dell'Europa, valorizzando il potenziale energetico di tutti i suoi Stati membri e l'Italia ha tutte le carte per essere protagonista, solare, eolico, l'idrogeno, per non parlare dell'energia da moto ondoso con realtà come il NOEL in Calabria, grazie alle quali potrebbe nascere nella Locride il primo porto turistico a impatto zero. 
Se dunque volete costruire un'Europa potenza, valorizzate questa realtà e noi saremo i primi a supportarvi. Se invece siete disposti a uccidere le nostre economie, pur di fare gli zerbini di Greta, ebbene noi saremo i primi a combattervi. 
"
Vincenzo SOFO,2020-10-05,IT,Rule of Law conditionality in the framework of the MFF 2021-2027 and Next Generation EU (debate),https://www.europarl.europa.eu/doceo/document/CRE-9-2020-10-05-INT-1-090-0000_IT.html,"  Vincenzo Sofo (ID).   – Signora Presidente, onorevoli colleghi, la Presidente von der Leyen ha svelato a quest'Aula la volontà di sfruttare la crisi COVID per imporre in Europa l'ideologia multiculturalista, immigrazionista e LGBT, annunciando che il rispetto del cosiddetto stato di diritto diventerà condizione di accesso al Recovery Fund.
Ebbene, condizione già usata dalla Commissione nella sua relazione di sorveglianza per intimare all'Italia di bloccare, ad esempio, le campagne di denuncia nei confronti delle ONG che importano migranti in Europa.
È dunque evidente che lo Stato di diritto altro non sia che una subdola arma per ricattare i popoli europei messi in ginocchio dalla crisi sanitaria e sottometterli alla dittatura del ""politicamente corretto"", in cambio della speranza di ottenere soldi che, in realtà, non appartengono a voi ma ai sacrifici di questi stessi popoli.
Ve lo dico, dunque, chiaramente: toglietevi dalla testa di strumentalizzare la pandemia per imporre, con metodi da strozzini, accoglienza indiscriminata, follie LGBT, assunzioni ad hoc per gli immigrati, insomma per imporre con il ricatto quell'opera di distruzione della civiltà europea che non riuscite a imporre con la democrazia.
"
Vincenzo SOFO,2020-07-09,IT,The 2019 Human Rights Annual report - Stability and Security in the Mediterranean and the negative role of Turkey - Situation in Belarus (debate),https://www.europarl.europa.eu/doceo/document/CRE-9-2020-07-09-INT-2-054-0000_IT.html,"  Vincenzo Sofo (ID).   – Signor Presidente, onorevoli colleghi, signor Alto rappresentante, dal 2002 a oggi abbiamo regalato alla Turchia oltre 16 miliardi di euro per farla entrare in Europa e per farle gestire al posto nostro il problema dell'immigrazione.
Abbiamo permesso a Erdoğan di tenerci sotto ricatto con la minaccia dei migranti nei Balcani e ora stiamo facendo la stessa cosa, stiamo rischiando lo stesso pericolo nel Mediterraneo, dove l'avanzata turca fomenta il caos e dove le loro ONG indottrinano i popoli all'ideologia neo-ottomana.
L'UE, che si fa tanti problemi ad aiutare economicamente l'Italia, dovrebbe spiegarci a che cosa sono serviti quei 16 miliardi. A rafforzare il progetto europeo? No. A rafforzare semmai i progetti imperiali di Erdoğan.
È suicida appaltare la gestione dei confini dell'Europa a chi l'Europa vuole indebolirla, così come è utopico sperare di stabilizzare il Mediterraneo con chi questo mare lo vuole conquistare.
La soluzione dunque non è continuare a baciare i piedi alla Turchia, ma semmai rafforzare politicamente ed economicamente la Francia, la Spagna, la Grecia e soprattutto l'Italia, con il suo Sud, che sono gli unici veri custodi della sicurezza e del futuro dell'Europa nel Mediterraneo.
Se vogliamo stabilizzare il Mediterraneo... 
(Il Presidente toglie la parola all'oratore)
"
Vincenzo SOFO,2024-01-15,IT,Order of business,https://www.europarl.europa.eu/doceo/document/CRE-9-2024-01-15-INT-1-046-0000_IT.html,"  Vincenzo Sofo,  a nome del gruppo ECR. – Signor Presidente, onorevoli colleghi, poiché, nonostante tutte le emergenze che l'Europa dovrebbe affrontare, la sinistra ha deciso di far perdere tempo a quest'Aula sulla commemorazione della strage di Acca Larentia, vogliamo proporre un dibattito che abbia almeno un'utilità. 
Perché, vedete, il pericolo per i nostri cittadini non proviene certo da chi ogni anno commemora eccidi efferati come quello di Acca Larentia, ma anche di Primavalle, di Sergio Ramelli e di Fausto e Iaio e di tante altre vittime a destra e a sinistra degli anni di piombo. 
Il vero pericolo proviene semmai dai loro assassini, che in questi 40 anni hanno continuato e continuano a circolare impunemente per le nostre strade, talvolta anche con la protezione di governi stranieri. Ecco perché, se vogliamo che il passato smetta di essere fonte di divisioni e rancori, dobbiamo impegnarci innanzitutto affinché a queste vittime e alle loro famiglie sia data finalmente piena giustizia. 
Dunque, invece di fare propaganda su inesistenti allarmi neofascisti in Europa, chiediamo di aggiungere le dichiarazioni del Consiglio e della Commissione su come, ed è questo il titolo del dibattito che proponiamo, garantire piena giustizia sui delitti ancora impuniti compiuti dal terrorismo politico, affinché il ricordo delle vittime possa finalmente diventare un momento di memoria condivisa.
"
Vincenzo SOFO,2023-12-13,IT,"Jurisdiction, applicable law, recognition of decisions and acceptance of authentic instruments in matters of parenthood and creation of a European Certificate of Parenthood (debate)",https://www.europarl.europa.eu/doceo/document/CRE-9-2023-12-13-INT-3-282-0000_IT.html,"  Vincenzo Sofo (ECR).   – Signor Presidente, onorevoli colleghi, questa proposta di regolamento è un sopruso nei confronti delle sovranità nazionali, che ha come obiettivo disinnescare le legislazioni nazionali per impedire ai governi di opporsi a business aberranti come l'""utero in affitto"".
Immaginare di utilizzare il principio della libertà di circolazione dei cittadini europei come scusa per obbligare tutti gli Stati membri a riconoscere come genitore chi va all'estero a comprare un bambino è infatti perversione pura.
Come potete, mi chiedo, avere così ribrezzo per chi è povero da considerare lecito umiliare una donna in difficoltà economica comprandone il corpo per una gravidanza e strappandole il figlio che partorisce? Come potete essere così schiavisti da voler legalizzare la compravendita di bambini? Come potete essere così razzisti da assecondare un business che rasenta l'eugenetica, con donne da noleggiare con tariffe differenziate in base alle probabilità che il nascituro nasca bianco piuttosto che nero, biondo piuttosto che moro? Con quale coraggio potete definire questo schifo ""civiltà"" e chi vi autorizza a imporla ai popoli europei attraverso un sotterfugio legislativo?
Io mi appello – e lo dico con il cuore – a chi in quest'Aula ha ancora un minimo di coscienza, a partire dai colleghi che siedono tra i banchi del PPE: unitevi a noi domani e votiamo compatti contro questo regolamento aberrante, perché non possiamo consegnare ai nostri figli una società nel quale tutto, comprese donne, bambini e persino feti, può essere comprato o venduto.
La nascita di un figlio è la cosa più sacra che esiste, e sacra deve restare.
"
Vincenzo SOFO,2021-03-24,IT,New EU-Africa Strategy (debate),https://www.europarl.europa.eu/doceo/document/CRE-9-2021-03-24-INT-1-227-0000_IT.html,"  Vincenzo Sofo (ECR).   – Signora Presidente, onorevoli colleghi, lui è Luca Attanasio, ambasciatore italiano ammazzato un mese fa in Congo, nell'indifferenza del governo italiano e del ministro Di Maio; ma anche nell'indifferenza dell'Unione europea, nonostante l'assassinio sia avvenuto in una delle aree più ricche di risorse energetiche necessarie alla transizione tanto cara a quest'Aula.
Quell'Africa sempre più preda di strategie neocolonialiste di Cina, Turchia e via dicendo, che puntano a quelle risorse energetiche e a quel controllo dei flussi migratori con cui potranno ricattarci in futuro. E di fronte a tutto ciò l'Europa resta a guardare, subendone passivamente le conseguenze: immigrazione selvaggia e pericolo terrorismo sono solo due da citarne. 
È ora che l'UE si decida ad attuare una politica estera comune e concreta per l'Africa, il cui caos si avvicina sempre più alle porte dell'Europa. È ora che l'UE si metta in testa che l'Italia non può essere marginalizzata ma va anzi messa al centro, insieme a paesi come Francia e Spagna, della strategia di stabilizzazione del Mediterraneo.
È ora che l'UE si accorga dell'importanza geopolitica del Sud Italia, fondamentale ponte verso l'Africa, investendo su di esso affinché diventi avamposto e non campo profughi d'Europa.
"
