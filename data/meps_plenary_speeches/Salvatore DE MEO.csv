MP,Date,Language,Title,Url,Content
Salvatore DE MEO,2023-11-21,IT,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-215-0000_IT.html,"  Salvatore De Meo, relatore per parere della commissione per l’agricoltura. – Signora Presidente, signor Commissario, onorevoli colleghi, il voto di domani sul regolamento imballaggi rischia di mettere in discussione la credibilità dell'Unione europea. 
Tutti vogliamo un'Europa più sostenibile, dove ci siano meno imballaggi, ma non possiamo dimenticare che questa stessa Europa per anni ha chiesto e sostenuto la ricerca e l'innovazione per il riciclo, ha sensibilizzato, stressato e formato i cittadini alla differenziata e oggi, all'improvviso, cambia la direzione, proponendoci un sistema di riutilizzo, senza considerare gli straordinari risultati raggiunti nel riciclo, che invece può e deve rimanere una strada parallela da proseguire per avere una sostenibilità credibile da un punto di vista ambientale, sociale ed economico. 
Gli imballaggi non sono solo un problema ma in tanti casi anche una garanzia: pensiamo al mondo dell'alimentare, dove ci permettono di consumare cibi freschi, sani e soprattutto sicuri, contribuendo a ridurre gli sprechi. Se il testo passasse così, senza le modifiche, intere filiere produttive verrebbero distrutte, con conseguenze drammatiche per produttori e consumatori. Faccio appello a tutti perché prevalga il buon senso, per mostrare un'Europa in cui le scelte politiche e le strategie ambientali siano coerenti, credibili e soprattutto pragmatiche nell'interesse dei cittadini. 
"
Salvatore DE MEO,2023-11-21,IT,Proposals of the European Parliament for the amendment of the Treaties (debate),https://www.europarl.europa.eu/doceo/document/CRE-9-2023-11-21-INT-2-288-0000_IT.html,"  Salvatore De Meo (PPE).   – Signor Presidente, onorevoli colleghi, con la proposta di revisione dei trattati europei, oggi stiamo iniziando a scrivere una nuova pagina importante della storia dell'Europa e della nostra Istituzione. I cittadini ce l'hanno chiesto a gran voce: il Parlamento ha ascoltato e ha risposto, perché serve un'Unione europea diversa, più pragmatica; un'Unione europea che abbia gli strumenti per reagire alle crisi con determinazione; un'Unione che sia forza di unione e non di divisione, un luogo dove ciascun membro possa prosperare dal punto di vista sociale, economico e culturale e non essere schiacciato o isolato da rigide regole economiche ormai datate. 
Per raggiungere questo obiettivo è necessario un profondo cambiamento, un cambiamento culturale, un cambiamento che parte proprio da qui, così come hanno dimostrato i nostri relatori, che ringrazio. L'integrazione europea è un percorso a tappe che ormai è fermo da troppo tempo, da quel Trattato di Lisbona del 2007 che necessita oggi di essere rilanciato con forza e convinzione. 
La nostra proposta di revisione offre tanti spunti per una discussione sul futuro della nostra Europa, a partire dalla necessità di rafforzare la nostra democrazia attraverso il riconoscimento, per esempio, dell'iniziativa legislativa del Parlamento o del ruolo di colegislatore sul bilancio. Ma dobbiamo guardare anche al ruolo dell'Unione sulla scena internazionale e accrescere la nostra credibilità come attore mondiale, tramite ad esempio una Comunità europea della Difesa. 
Questa relazione è solo l'inizio di un percorso lungo e complesso che ci auguriamo gli Stati membri abbiano il coraggio di intraprendere, mettendo da parte pregiudizi e nazionalismi, che non vanno confusi con le identità nazionali, che invece trovano proprio nell'Unione europea il loro riconoscimento e il loro punto di forza.
"
Salvatore DE MEO,2023-10-18,IT,"The despicable terrorist attacks by Hamas against Israel, Israel’s right to defend itself in line with humanitarian and international law and the humanitarian situation in Gaza (debate)",https://www.europarl.europa.eu/doceo/document/CRE-9-2023-10-18-INT-3-059-0000_IT.html,"  Salvatore De Meo (PPE).   – Signor Presidente, onorevoli colleghi, le immagini di distruzione, sofferenza e morte causate dalla preoccupante escalation di violenza in Medio Oriente impongono una riflessione.
La pace non si costruisce né con il terrore né con la violenza. Il gravissimo atto di aggressione di Hamas ha riacceso decenni di conflitti, dispute territoriali e complessità politiche, creando un ciclo di violenze con conseguenze devastanti.
La pace in Medio Oriente richiede un approccio articolato e impegnativo, che coinvolga la diplomazia internazionale e la nostra Europa, per trovare un punto d'incontro e incoraggiare il dialogo costruttivo quale unica via percorribile per una pace giusta e duratura, nell'interesse di tutte le parti coinvolte e della comunità globale tutta.
Riaffermiamo oggi qui con forza il nostro impegno per una soluzione di due popoli in due Stati, che rispettino i diritti, la sicurezza e la dignità degli uni e degli altri. Dobbiamo lavorare instancabilmente verso un futuro in cui il dialogo, la comprensione e il rispetto sostituiscano il conflitto e la violenza. Perché, sappiate, la strada della violenza è una non—soluzione che non ha vincitori, ma solo perdenti e tante vittime innocenti.
"
Salvatore DE MEO,2023-10-17,IT,General budget of the European Union for the financial year 2024 - all sections (debate),https://www.europarl.europa.eu/doceo/document/CRE-9-2023-10-17-INT-2-146-0000_IT.html,"  Salvatore De Meo,  relatore per parere della commissione per gli affari costituzionali. – Signor Presidente, onorevoli colleghi, il 2024 sarà l'anno delle elezioni europee e per questo motivo il nostro budget deve rispecchiare le sfide che dobbiamo affrontare.
Tra queste, c'è sicuramente la necessità di comunicare di più e meglio con i cittadini per sensibilizzarli relativamente alle attività dell'Unione europea, contrastando la disinformazione e abbattendo quella barriera che ancora oggi esiste tra cittadini e istituzioni. L'Unione europea è spesso percepita come una realtà astratta e lontana, nonostante in questa sede prendiamo decisioni che impattano ogni giorno sulla vita dei nostri cittadini.
C'è bisogno di avere risorse destinate ad aumentare la consapevolezza dei cittadini sull'importanza di avere un'Europa forte e coesa quale unica soluzione per affrontare un presente complesso e un futuro ambizioso. E servono risorse per dare attuazione alla Conferenza sul futuro dell'Europa, dove i cittadini ci hanno chiesto espressamente un'Europa diversa e più concreta, un'Europa che non abbia paura di mettersi in discussione e avviare anche il delicato processo riformatore dei nostri trattati.
"
Salvatore DE MEO,2023-10-04,IT,Resumption of the sitting,https://www.europarl.europa.eu/doceo/document/CRE-9-2023-10-04-INT-3-122-0000_IT.html,"  Salvatore De Meo (PPE).   – Signor Presidente, onorevoli colleghi, vorrei ricordare le ventuno persone che hanno perso tragicamente la vita nell'incidente avvenuto ieri sera nella città di Mestre, vicino a Venezia. Una tragedia umana, una tragedia europea che coinvolge cittadini ucraini, tedeschi, francesi, austriaci, spagnoli e croati, oltre all'autista di nazionalità italiana. Una tragedia davanti alla quale non possiamo fare altro che stringerci intorno alle famiglie delle vittime e dei feriti, tra cui diversi bambini. 
Un ringraziamento particolare e sincero permettetemi di farlo ai tanti soccorritori intervenuti tempestivamente su uno scenario definito da loro stessi apocalittico.
Mi unisco alle parole già espresse dalla Presidente Metsola, che ringrazio, ed esprimo con sincero cordoglio le condoglianze di questo Parlamento a tutte le famiglie coinvolte, chiedendo a tutti i colleghi di unirsi in questo momento di cordoglio.
"
Salvatore DE MEO,2023-10-04,IT,The proposed extension of glyphosate in the EU (debate),https://www.europarl.europa.eu/doceo/document/CRE-9-2023-10-04-INT-3-289-0000_IT.html,"  Salvatore De Meo (PPE).   – Signora Presidente, onorevoli colleghi, è evidente anche dalla discussione come sia necessario ridurre l'uso dei pesticidi, ma questo obiettivo è raggiungibile soltanto se immaginiamo un programma graduale e sensibilizziamo gli agricoltori a un uso responsabile e moderato.
La proposta della Commissione di rinnovare l'autorizzazione per l'uso del glifosato si è motivata con delle evidenze scientifiche che non possiamo non accettare, ma sarebbe stato, a mio avviso, più opportuno vietare e non solo limitare l'uso del glifosato in tutte le fasi di pre raccolta e non lasciare discrezionalità ai singoli Stati.
Non dimentichiamoci le difficoltà in cui versano gli agricoltori a seguito dell'inizio della guerra, così come le famiglie per l'inflazione, ed è nostra responsabilità non peggiorare questa situazione con pratiche che porterebbero a un'eventuale riduzione della produzione, con un ulteriore aumento dei prezzi.
Per questo io credo che sia necessario accompagnare questa proposta con il principio di reciprocità e assicurarsi che non vengano importati in Europa prodotti da paesi terzi che fanno invece uso spropositato e improprio del glifosato anche nella fase di pre raccolta. Questo metterebbe in rischio la salute dei nostri consumatori e provocherebbe anche un danno di concorrenza.
A nessun agricoltore fa piacere utilizzare pesticidi chimici, ma, se imponiamo una riduzione di questi pesticidi, abbiamo anche il dovere di promuovere di più la ricerca per trovare soluzioni alternative e, soprattutto, semplificare e ridurre i tempi di autorizzazione, perché i nostri agricoltori vanno sostenuti e non abbandonati.
"
Salvatore DE MEO,2023-10-03,IT,The 10-year commemoration since the tragedy in Lampedusa(statement by the President),https://www.europarl.europa.eu/doceo/document/CRE-9-2023-10-03-INT-2-137-0000_IT.html,"  Salvatore De Meo,  a nome del gruppo PPE. – Signora Presidente, onorevoli colleghi, oggi è il giorno del ricordo, ma anche della riflessione. La tragedia umana di Lampedusa e gli oltre 28 000 migranti morti e dispersi nel Mediterraneo negli ultimi dieci anni rappresentano la sconfitta dell'Europa, e nessuno di noi lo può negare.
Nel frattempo abbiamo usato e abusato della parola ""solidarietà"", ma si tratta di una solidarietà millantata e mai applicata. E lo conferma il fatto che al momento opportuno ci si tira indietro e alcuni Stati vengono lasciati soli ad affrontare una crisi che non è più emergenziale ma strutturale, e per la quale l'Europa e le stesse Nazioni Unite devono fare di più, sviluppando una strategia in Africa per creare condizioni di vita migliori.
Abbiamo il dovere di favorire meccanismi di migrazione regolare, come quello dei corridoi umanitari, ma soprattutto e prioritariamente dobbiamo combattere senza indugi i trafficanti di esseri umani che vendono il rischio della vita mascherandolo da sogno europeo.
Non commettiamo oggi l'errore di sminuire l'importanza di questa giornata con forme di polemica e di strumentalizzazione, perché oggi non è l'occasione per puntarci il dito contro, oggi è il giorno del ricordo, è il giorno del dolore. E proprio questo dolore deve essere il punto di partenza che ci dia la forza per trovare soluzioni vere e condivise.
"
Salvatore DE MEO,2023-10-02,IT,Protection of workers from asbestos (debate),https://www.europarl.europa.eu/doceo/document/CRE-9-2023-10-02-INT-1-111-0000_IT.html,"  Salvatore De Meo (PPE).   – Signor Presidente, onorevoli colleghi, ogni anno tra le 70 000 e le 90 000 persone muoiono nell'Unione europea per precedente esposizione all'amianto: un vero bollettino di guerra.
Due anni fa quest'Aula ha votato una risoluzione in cui 675 membri hanno confermato la necessità di rafforzare l'azione europea in materia di protezione dei lavoratori dall'esposizione all'amianto. Tuttavia, la proposta della Commissione europea che abbiamo visto non ha confermato l'ambizione da noi richiesta.
Tralasciando il fatto che questo tema conferma la necessità che il Parlamento europeo, eletto direttamente dai cittadini, svolga un ruolo maggiore nel proporre e promuovere politiche europee, soprattutto per il benessere dei nostri cittadini, entrando nel merito dobbiamo ricordare che la principale fonte di esposizione all'amianto è rappresentata dagli edifici vecchi che, come è stato detto, divengono ovviamente oggetto di un processo di ristrutturazione generale per garantire la loro efficienza energetica o il loro miglioramento sismico.
Per questo è fondamentale che quest'Aula voti a favore dell'attuale relazione per confermare la necessità di abbassare i limiti di esposizione professionale rispetto a una proposta della Commissione che è dieci volte più alta rispetto alla nostra richiesta.
Ovviamente, per raggiungere gli obiettivi richiesti è necessario avere un approccio globale, a partire dalla mappatura dell'amianto negli edifici, una mappatura che deve avvenire in sicurezza e con l'ausilio delle nuove tecnologie, dalle ricerche di metodi alternativi allo smaltimento in discarica, ma anche dalla semplificazione delle pratiche e dal sostegno economico per la rilevazione e l'eventuale smaltimento.
C'è bisogno, infatti, di una strategia complessiva che coinvolga aziende, professionisti e cittadini e preveda in maniera straordinaria un piano finanziario a favore dei proprietari di edifici per lo screening e la rimozione in sicurezza dell'amianto. 
"
Salvatore DE MEO,2023-09-14,IT,"Parliamentarism, European citizenship and democracy (debate)",https://www.europarl.europa.eu/doceo/document/CRE-9-2023-09-14-INT-4-026-0000_IT.html,"  Salvatore De Meo (PPE).   – Signor Presidente, onorevoli colleghi, parlamentarismo, cittadinanza e democrazia: tre elementi interconnessi e vitali per l'Unione europea e per tutti i suoi Stati membri. 
Le decisioni che prendiamo ogni giorno nelle istituzioni hanno un impatto diretto sulla vita dei cittadini. Per questo è necessario chiarire e rivendicare il nostro ruolo e il ruolo di tutti i parlamenti nazionali aprendo una riflessione sul funzionamento della democrazia in Europa e nelle sue istituzioni. 
Dobbiamo incoraggiare la conoscenza dell'Unione europea e il senso di appartenenza ad essa, accrescendo il valore della cittadinanza europea, in modo che i cittadini conoscano chiaramente i loro diritti e doveri, promuovendo al contempo l'educazione civica europea. Questo non solo rafforzerà il senso di appartenenza all'Unione, ma anche la loro partecipazione alla vita democratica, anche in previsione delle prossime elezioni. 
Alla luce della proposta di revisione dei trattati della commissione AFCO, chiedo al Consiglio e alla Commissione di aprire un dibattito serio sul futuro dell'Unione europea, in modo da dar seguito alla proposta dei cittadini e del Parlamento. Il futuro dell'Unione dipende dalla nostra capacità di promuovere questi tre valori e solo rendendo l'Europa più efficiente, riusciremo a garantire vera fiducia nelle istituzioni e, soprattutto, a far sentire i cittadini parte attiva di questo progetto, che è l'unica strada per affrontare le sfide presenti e future. 
"
Salvatore DE MEO,2023-09-12,IT,Composition of the European Parliament (debate),https://www.europarl.europa.eu/doceo/document/CRE-9-2023-09-12-INT-2-010-0000_IT.html,"  Salvatore De Meo,  a nome del gruppo PPE. – Signor Presidente, onorevoli colleghi, accogliamo con favore la decisione di un dibattito sulla composizione del Parlamento prima del voto di domani, perché rappresenta un'occasione per ribadire l'importanza del nostro ruolo. Ci rammarichiamo, però, che il Consiglio non abbia accolto la proposta del Parlamento, che prevedeva un aumento minimo di seggi per gli Stati con un aumento significativo della popolazione.
Prendiamo atto della diversa decisione del Consiglio ma vorrei sottolineare come quest'ultimo non solo non ha inteso riconoscere un numero maggiore di seggi ma ha ignorato completamente ogni altra indicazione della nostra risoluzione, includendo, a nostro avviso, una disposizione sul budget priva di ogni fondamento legale.
Ciononostante, il Parlamento, con grande senso di responsabilità e nella tempistica indicata dal Consiglio, si esprimerà su tale decisione per consentire agli Stati interessati dalla modifica di poter adeguare le rispettive legislazioni nazionali. Ma sarebbe stata opportuna una maggiore interazione con il Parlamento, per dare riscontro alle diverse esigenze e prospettive espresse dalla nostra risoluzione. 
Per questo mi auguro che in futuro il Consiglio possa manifestare una maggiore attenzione alla volontà del Parlamento, garantendo concretamente lo spirito di sincera e mutua cooperazione che deve caratterizzare le relazioni tra le nostre due istituzioni.
"
Salvatore DE MEO,2023-09-12,IT,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-078-0000_IT.html,"  Salvatore De Meo (PPE).   – Signor Presidente, onorevoli colleghi, l'accordo raggiunto con la Tunisia sicuramente rappresenta uno dei passi più importanti compiuti dall'Unione europea negli ultimi anni in termini di politiche migratorie. Certo, il bicchiere in questo caso è mezzo pieno e non mezzo vuoto, come alcune critiche vogliono rappresentare.
La difficoltà di gestione dei flussi migratori in questi anni ha messo a dura prova la resilienza della Tunisia, la cui instabilità è motivo di preoccupazione per tutti. Per questo credo che l'accordo miri a garantire condizioni per una maggiore stabilità e cooperazione, anche con supporti per migliorare gli strumenti di controllo delle coste.
Come ho più volte ribadito in quest'Aula, i Paesi che affrontano il peso maggiore dei flussi migratori non possono essere lasciati soli, che facciano parte dell'Unione europea o del nostro prezioso vicinato.
Vorrei quindi ringraziare la Commissione europea per essersi fatta promotrice di questo accordo e anche sottolineare il ruolo strategico che il governo italiano ha voluto svolgere e sta svolgendo a livello europeo, riconfermando la sua credibilità e, soprattutto, il suo impegno concreto nel voler trovare una risposta comune al fenomeno migratorio.
La lotta all'immigrazione irregolare e alle organizzazioni criminali che mettono in pericolo migliaia di vite ogni giorno deve essere affrontata su più fronti. Ecco perché dobbiamo continuare a lavorare insieme a tutti quei Paesi, come la Tunisia, che si sono dimostrati un partner su cui investire per far sì che la nostra solidarietà non venga soltanto proclamata, ma anche praticata.
"
Salvatore DE MEO,2023-09-11,IT,"Amendments to Parliament’s Rules of Procedure with a view to strengthening integrity, independence and accountability (debate)",https://www.europarl.europa.eu/doceo/document/CRE-9-2023-09-11-INT-1-108-0000_IT.html,"  Salvatore De Meo (PPE).   – Signora Presidente, la revisione del regolamento interno rappresenta un momento importante per la storia di questo Parlamento che, è stato detto, risulta fortemente scosso dopo lo scandalo dello scorso dicembre.
Voglio innanzitutto ringraziare la relatrice Gabriele Bischoff, il presidente del gruppo di lavoro interno alla commissione AFCO, Rainer WIELAND, e tutti i membri che hanno duramente lavorato in questi mesi sulla base di una proposta che la Presidente Metsola ci ha subito consegnato, chiedendoci di rafforzare le regole esistenti per salvaguardare e rendere il nostro lavoro più trasparente e indipendente, garantendo una maggiore e ulteriore credibilità del Parlamento.
È stato un lavoro difficile, impegnativo ma necessario per contenere anche le facili strumentalizzazioni e semplificazioni dei gravi fatti accaduti ma, soprattutto, per prevenire una pericolosa delegittimazione di un'istituzione democratica eletta direttamente dai cittadini. Il lavoro che viene presentato oggi rispecchia pienamente gli obiettivi che la Presidenza ci ha dato ed è stato portato avanti nelle tempistiche necessarie per garantire un testo equilibrato, corretto ed efficace.
Purtroppo, dobbiamo essere consapevoli che non esiste regola che non possa essere raggirata da chi intenzionalmente la vuole raggirare: andiamo però a rendere il sistema più forte, intensificando i controlli e imponendo sanzioni.
Questa revisione è l'ulteriore dimostrazione che il Parlamento intende convintamente esercitare la sua attività in modo libero e democratico nell'interesse dei cittadini.
"
Salvatore DE MEO,2023-06-15,IT,The water crisis in Europe (debate),https://www.europarl.europa.eu/doceo/document/CRE-9-2023-06-15-INT-4-020-0000_IT.html,"  Salvatore De Meo,  a nome del gruppo PPE. – Signora Presidente, onorevoli colleghi, in Italia l'anno scorso c'è stato un film di Paolo Virzì dal titolo ""Siccità"". Un film ambientato in una Roma dove, non piovendo da tre anni, la mancanza d'acqua ha stravolto le regole e le abitudini di tutti. Se fino a qualche anno fa la sua trama avrebbe potuto essere surreale, oggi questo scenario potrebbe diventare sempre più verosimile se non si agisce tempestivamente. 
Non credo che serva ribadire come l'acqua sia una risorsa essenziale per la vita e quali siano gli effetti devastanti della siccità sulle persone, l'ambiente e l'economia. Sicuramente l'agricoltura è uno dei settori più colpiti, perché la carenza di acqua compromette la produzione di cibo e la nostra sicurezza alimentare. 
Purtroppo, l'acqua, da tutti immaginata come una risorsa naturale infinita, di fatto potrebbe non esserlo. È passato quasi un anno dal dibattito chiesto dal Partito Popolare europeo sull'emergenza siccità in Europa, dove abbiamo chiesto alla Commissione europea proposte concrete per scongiurare e affrontare nuove emergenze che ormai, lasciatemelo dire, non possono più definirsi tali, poiché si tratta di fenomeni più che prevedibili. 
Nei giorni scorsi l'Italia ha approvato una legge con cui ha disposto una serie di misure per il contrasto della siccità e per il potenziamento e l'adeguamento delle infrastrutture idriche. È un primo passo, ma non basta, perché anche per la siccità è necessario avere un approccio comune, come abbiamo ascoltato poc'anzi dalla Commissaria. C'è bisogno di un piano straordinario a medio lungo termine che preveda l'ammodernamento delle vecchie infrastrutture, la realizzazione di nuovi invasi, l'incentivo ad un maggior uso delle tecnologie dei dati spaziali per il contenimento e il miglioramento dell'efficienza idrica. 
A fronte di uno scenario produttivo così mutato, abbiamo bisogno anche di una legislazione comunitaria sulle tecniche di evoluzione assistita, da non confondersi con gli OGM, al fine di garantire colture resistenti ai fenomeni climatici e nuovi agenti patogeni. 
Nel frattempo, le immagini della drammatica alluvione in Emilia-Romagna, così come quelle dei terreni secchi e aridi in Francia e Spagna, mostrano la faccia della stessa medaglia rappresentata dall'acqua e dalla sua gestione, da cui dipende la nostra quotidianità e in particolare la nostra sicurezza alimentare. 
"
Salvatore DE MEO,2023-06-01,IT,"Foreign interference in all democratic processes in the European Union, including disinformation - Election integrity and resilience build-up towards European elections 2024 (debate)",https://www.europarl.europa.eu/doceo/document/CRE-9-2023-06-01-INT-2-035-0000_IT.html,"  Salvatore De Meo (PPE).   – Signora Presidente, onorevoli colleghi, signora Commissaria, le elezioni europee si svolgeranno nel 2024, sullo sfondo della guerra di aggressione russa contro l'Ucraina e con la pressione di regimi autoritari che cercano da anni di attaccare le democrazie in generale e quella europea, dove la libertà e la difesa dei diritti umani, i nostri valori, unitamente alla prosperità economica, sono elementi che fanno paura. 
Il lavoro della commissione ING è stato solo il primo passo nel riconoscere e affrontare le ingerenze straniere che tentano di entrare nei nostri processi decisionali, utilizzando la manipolazione delle informazioni e altre tattiche per indebolire i nostri governi democratici. Oggi più che mai, in previsione delle prossime elezioni, dobbiamo respingere ogni tipo di intrusione che tenti di condizionare o compromettere l'integrità dei nostri processi elettorali. 
Il nostro impegno deve proseguire con una strategia coordinata dell'Unione europea contro ogni forma di ingerenza, che tenga conto della complessità della natura multidimensionale delle minacce, rafforzando la nostra sicurezza informatica e la resilienza delle nostre comunità. I nostri cittadini ci hanno chiesto un'Europa più forte e più credibile che potremmo avere solo contrastando anche chi tenta di minare le nostre istituzioni. 
"
Salvatore DE MEO,2023-06-01,IT,Arrangements between the European Parliament and the ECB on structuring their interaction practices in the area of central banking (A9-0158/2023 - Salvatore De Meo)  (vote),https://www.europarl.europa.eu/doceo/document/CRE-9-2023-06-01-INT-2-105-0000_IT.html,"  Salvatore De Meo,  Rapporteur. – Signor Presidente, onorevoli colleghi, questo accordo, sotto forma di scambio di lettere tra il Parlamento europeo e la Banca centrale europea, è il frutto di un negoziato della commissione ECON, grazie al quale una serie di pratiche e di accordi informali tra la Banca centrale e la nostra Istituzione saranno formalmente definiti e strutturati, consentendo alla Banca centrale di adempiere ai propri obblighi di responsabilità e trasparenza nel rispetto dei trattati. 
In questo contesto, il Parlamento funge da ponte tra la Banca centrale e i cittadini dell'Unione, esercitando un controllo democratico e trasparente, fornendo allo stesso tempo alla Banca centrale la possibilità di spiegare le sue politiche all'opinione pubblica. È importante sostenere questa proposta, così come già sostenuta all'unanimità dalla commissione AFCO.
"
Salvatore DE MEO,2023-05-10,IT,The role of farmers as enablers of the green transition and a resilient agricultural sector (continuation of debate),https://www.europarl.europa.eu/doceo/document/CRE-9-2023-05-10-INT-3-100-0000_IT.html,"  Salvatore De Meo (PPE).   – Signor Presidente, onorevoli colleghi, questo acceso dibattito sull'importanza dell'agricoltura conferma ancora una volta come l'Europa e questo Parlamento non riescano a trovare una soluzione pragmatica e di buon senso e tutto questo a discapito della nostra credibilità.
Ascoltare e interpretare quello che gli agricoltori ci stanno dicendo, qualcuno pensa che possa significare negazionismo e questo è un grave errore. Vorrei sottolineare che gli agricoltori sono probabilmente i più europei di tutti per aver toccato con mano ciò che significa Europa.
Dobbiamo soltanto comprendere che la sostenibilità ambientale non può essere un'ideologia, dobbiamo invece far sì che essa venga declinata e attuata con azioni concrete e praticabili e che vengano messe in campo azioni di supporto, perché gli agricoltori significano sicurezza alimentare e gli agricoltori sono evidentemente quelli che ci hanno permesso anche di identificarci sullo scenario globale come i migliori produttori al mondo.
"
Salvatore DE MEO,2023-05-08,IT,"Schools scheme for fruit, vegetables, milk and dairy products (short presentation)",https://www.europarl.europa.eu/doceo/document/CRE-9-2023-05-08-INT-1-162-0000_IT.html,"  Salvatore De Meo (PPE).   – Signor Presidente, onorevoli colleghi, voglio ringraziare la collega Avram, che ha lavorato bene con tutti i gruppi per condividere un testo equilibrato, mantenendo però sempre presente l'obiettivo di questo programma, che vorrei ribadire essere esclusivamente dedicato all'educazione alimentare dei nostri giovani, a una dieta in cui siano presenti latte, frutta e verdura, quindi alimenti sani e di qualità prodotti dai nostri agricoltori.
Non condivido però il tentativo di alcuni colleghi di non voler considerare il ruolo degli agricoltori e l'importanza del lavoro che svolgono e di voler alterare l'obiettivo del programma, proponendo bevande vegetali alternative al latte, andando contro i principi fondamentali del programma stesso, ossia favorire il consumo di prodotti locali e stagionali.
Questo programma va potenziato in risorse economiche e soprattutto in azioni concrete di sensibilizzazione per avvicinare le nuove generazioni ai territori e far conoscere il lavoro e l'impegno degli agricoltori per produrre latte, frutta e verdura.
Mi auguro che, con il voto di domani, anche questo Parlamento voglia confermare il sostegno agli agricoltori e l'importanza di un'educazione alimentare priva di ideologie.
"
Salvatore DE MEO,2023-04-18,IT,Guidelines for the 2024 budget - Section III (debate),https://www.europarl.europa.eu/doceo/document/CRE-9-2023-04-18-INT-2-321-0000_IT.html,"  Salvatore De Meo,  relatore per parere della commissione per gli affari costituzionali. – Signor Presidente, quando si discute di bilancio non si può commettere l'errore di limitare la nostra analisi solo ai numeri, perché i numeri di un bilancio indicano una volontà politica e devono poi trovare una concreta applicazione nei provvedimenti legislativi. Per questo motivo credo che le funzioni di bilancio e quelle legislative di questo Parlamento debbano essere più armonizzate e più coerenti per essere più credibili. 
Infatti, è fondamentale che il nostro bilancio sia adeguato agli obiettivi che si intendono raggiungere, la cui ambizione dipende molto dalle relative risorse messe a disposizione.
L'anno prossimo voteremo per il nuovo Parlamento e credo che sia fondamentale avere un bilancio adeguato e ben strutturato per raggiungere sì i tanti e diversi obiettivi, alcuni dei quali forse eccessivamente ambiziosi, ma soprattutto per poter esprimere la vera forza che rappresenta l'Europa per la sua storia di libertà e di democrazia.
C'è bisogno di un bilancio che permetta di dare risposte alle preoccupazioni e alle esigenze che i cittadini ci hanno espresso nella Conferenza sul futuro dell'Europa, sottolineando che vogliono più Europa, ma un'Europa diversa, vicina e più concreta.
"
Salvatore DE MEO,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-399-0000_IT.html,"  Salvatore De Meo (PPE).   – Signor Presidente, il dibattito di oggi, come è stato detto, nasce da una richiesta del mio gruppo, il Partito popolare europeo, che però ha visto una diversa formulazione del titolo, a dimostrazione che alcuni sono probabilmente più interessati alla forma che alla sostanza. 
Tante, troppe volte in quest'Aula abbiamo discusso di immigrazione e ogni volta la parola più usata, anzi abusata, è stata ""solidarietà"", che, purtroppo dobbiamo prenderne atto, non viene mai praticata, ma solo annunciata.
È un dato oggettivo che solo alcuni, pochi Stati, tra cui l'Italia, sono impegnati nella difficile gestione dei flussi migratori, salvando migliaia e migliaia di vite, al di là delle speculazioni o delle polemiche politiche del momento.
Il tempo e le disgrazie hanno dimostrato però come nessuno può farcela da solo, compresa l'Italia, nonostante i suoi sforzi. Non ci si può sorprendere né tantomeno agitare se l'Italia o altri Stati alle prese con una situazione destinata ad aumentare nei prossimi mesi, prende provvedimenti propri, con cui intende solamente dare regole certe alla gestione dei flussi migratori.
Se non si vuole questo, proviamo allora a dare una scossa vera alla nostra Europa. Interveniamo subito con soluzioni comuni e concrete, rafforziamo, per esempio, le procedure di verifica alle frontiere, favoriamo accordi di cooperazione con i paesi di origine, sia per contenere le partenze che per garantire il rimpatrio di chi non ha titolo. Ma soprattutto proviamo anche a subordinare l'accesso ai fondi europei non solo allo Stato di diritto, ma anche a una ricollocazione obbligatoria di chi arriva negli Stati di frontiera.
Capisco che l'Europa nel frattempo è impegnata in tante sfide ambiziose, sull'energia, sull'ambiente, sul digitale, sui diritti umani, ma sembra non rendersi conto che tra queste deve esserci in modo prioritario anche l'emergenza immigrazione, soprattutto per contenere quel sentimento antieuropeo che rischia di prendere il sopravvento in previsione delle prossime elezioni europee e lasciare spazio anche a soluzioni estreme, che evidentemente diventerebbero l'unica risposta all'immobilismo dell'Unione europea.
"
Salvatore DE MEO,2023-03-29,IT,The Rights of children in Rainbow Families and same sex parents in particular in Italy (debate),https://www.europarl.europa.eu/doceo/document/CRE-9-2023-03-29-INT-1-184-0000_IT.html,"  Salvatore De Meo (PPE).   – Signor Presidente, onorevoli colleghi, il fallimento di questo dibattito e la vera finalità di questo dibattito sono confermati dall'assenza totalitaria di tutti i parlamentari che oggi si sono accalcati per chiedere insistentemente un dibattito che aveva la sola finalità di riportare qui un tema nazionale che in questo momento viene strumentalizzato.
È sorprendente come il Parlamento si stia prestando alla strumentalizzazione politica di alcuni che hanno trasferito qui a Bruxelles una questione nazionale, un dibattito nazionale, una polemica nazionale su un tema che invece avrebbe dovuto avere un percorso diverso, non una modifica dell'ordine del giorno. Un tema delicato, sensibile, un tema dove ognuno avrebbe dovuto poter esprimere la propria posizione, pur nella diversità delle sensibilità che un tema così importante richiede, e poterlo fare senza alcun pregiudizio.
Invece si è voluto scegliere di cavalcare l'emotività nazionale, attraverso un dibattito senza risoluzione, che ha il semplice sapore, e lo avete dimostrato quando ancora oggi qui iniziate a definire il governo attuale dell'Italia un governo di estrema destra che ha soltanto la colpa di aver rilevato un'assenza di una normativa specifica e di aver richiamato una sentenza della Corte di Cassazione.
Il risultato di questo teatrino è l'ennesima perdita di tempo verso quello che sarebbe potuto essere un passo in avanti nella tutela dei diritti dei bambini e delle famiglie omogenitoriali, grazie a una discussione ben ragionata, un confronto costruttivo dove, ripeto, bisognava far convergere le diverse sensibilità e in cui sarebbe emersa quella che nel nostro caso specifico è la problematica principale, vale a dire la mancanza di una normativa e il tentativo di armonizzare una norma in tutti gli Stati.
Quindi faccio i miei complimenti ai tanti colleghi, anche italiani, che hanno voluto mettere in questo momento avanti i loro interessi politici, evidentemente troppo deboli per essere rivendicati nella giusta sede nazionale, drogando questo dibattito con questioni nazionali e fuorvianti per l'opinione pubblica.
(L’oratore accetta di rispondere a un intervento ""cartellino blu"")
"
Salvatore DE MEO,2023-03-29,IT,The Rights of children in Rainbow Families and same sex parents in particular in Italy (debate),https://www.europarl.europa.eu/doceo/document/CRE-9-2023-03-29-INT-1-186-0000_IT.html,"  Salvatore De Meo (PPE),  risposta ""cartellino blu"". – Nessuno mette in discussione i diritti dei bambini. Stiamo insistendo nel farvi capire che un tema così importante avrebbe richiesto un percorso diverso. Voi vi state prestando a prendere una polemica nazionale, e non è un caso che c'è una vetrina o una passerella politica.
Qui non stiamo negando la necessità di arrivare ad una norma condivisa, ma l'Europa è il luogo della divisione, non delle tifoserie. Voi state facendo soltanto un dibattito politico e il fallimento della vostra richiesta è l'assenza totale di tutti, che avrebbero dovuto invece essere qui, perché anche io sono a favore dei diritti dei bambini, ma voglio una norma, non voglio l'emotività. Non c'è una legge e c'è un tentativo da parte dell'Europa di armonizzare. Quindi questo è quello che chiediamo, di non prestarsi a una strumentalizzazione, altrimenti questo diventa il Parlamento nazionale e non credo che noi siamo stati eletti per discutere qui questioni nazionali.
"
Salvatore DE MEO,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-252-0000_IT.html,"  Salvatore De Meo (PPE).   – Signor Presidente, onorevoli colleghi, durante la plenaria di novembre, qui in quest'Aula, io e altri colleghi abbiamo esortato Commissione e Consiglio a presentare una proposta concreta per impedire l'immigrazione illegale e il traffico di esseri umani e l'ennesima strage di morti in mare. 
A questo punto mi chiedo se valga la pena continuare a discutere in quest'Aula, se poi non c'è qualcuno che prenda in considerazione le nostre posizioni e, soprattutto, non dia seguito a ciò che questo Parlamento ha espresso chiaramente e più volte. Questo è il terzo dibattito negli ultimi tre mesi sul tema dell'immigrazione, un tema drammaticamente attuale su cui incredibilmente sembra che non si riesca a trovare una soluzione comune. 
Allora mi domando: quanti altri dibattiti dobbiamo avere? E, soprattutto, quanti altri morti dobbiamo continuare a piangere? Il naufragio di Cutro dei giorni scorsi ha sconvolto tutti profondamente e ancora una volta l'Italia è stata resa ingiustamente protagonista di questa tragedia. Ma sia chiaro: quella di Cutro non è una tragedia italiana, ma è una tragedia europea. Così come non esiste un'emergenza migratoria in Italia, ma esiste un'emergenza migratoria in Europa. Ed è un'Europa che deve intervenire e non solo discutere. 
Allora, bene ha fatto il nostro premier ad inserire il tema dell'immigrazione al prossimo Consiglio europeo, a dimostrazione che l'Italia c'è e vuole fare la sua parte ma non può essere sola. Perché serve una politica europea unica che preveda la solidarietà vera e indiscussa di tutti gli Stati, il divieto ai trafficanti di esseri umani e soprattutto un nuovo patto per l'immigrazione che rafforzi la cooperazione con i Paesi d'origine e garantisca una migrazione legale che possa essere realmente accolta e integrata. 
Non ci sono più scuse: un'altra disgrazia in mare avrà un'unica colpevole, purtroppo: l'Unione europea e la sua negligenza. 
"
Salvatore DE MEO,2023-02-16,IT,Availability of fertilisers in the EU (debate),https://www.europarl.europa.eu/doceo/document/CRE-9-2023-02-16-INT-4-063-0000_IT.html,"  Salvatore De Meo (PPE).   – Signor Presidente, onorevoli colleghi, innanzitutto permettetemi di ringraziare l'onorevole Lins per il lavoro svolto e per aver saputo sollecitare l'attenzione di un'emergenza di grande gravità che può comportare dei rischi a cui dobbiamo porre rimedio.
Una crisi globale dei fertilizzanti come quella che stiamo attraversando non si vedeva dagli anni '70. La pandemia prima e la guerra e la crisi energetica dopo hanno determinato non solo una riduzione dei concimi, ma anche un aumento che in alcuni casi, è stato detto, raggiunge circa il 150 %, causando quindi una seria difficoltà all'intera filiera agroalimentare e una perdita di competitività rispetto agli agricoltori dei paesi terzi.
Le importazioni da Russia e Bielorussia, che forniscono oltre il 60 % dei fertilizzanti dell'Unione europea, sono drasticamente diminuite e l'aumento dei costi di produzione dei concimi sintetici ha costretto moltissimi produttori europei a ridurre le attività o addirittura a sospendere la produzione.
A tutto questo si aggiunga che in quest'Aula insistiamo addirittura per un'ulteriore riduzione dei fertilizzanti, per raggiungere obiettivi di sostenibilità ambientale, condivisibili sì, ma senza che nel frattempo troviamo una soluzione alternativa e senza preoccuparci che la scarsità di concimi di oggi peserà sulle produzioni di domani, con una popolazione mondiale in crescita e con ripercussioni sulla disponibilità di alimenti e sulla nostra sicurezza alimentare, a meno che qualcuno non sia convinto che la soluzione sia la produzione sintetica o il consumo di insetti.
I nostri agricoltori sono nel pieno di una crisi economica e bisogna trovare un rimedio, rispetto a cui probabilmente nemmeno la PAC sarà in grado di poterli sostenere, considerando che c'è un'inflazione che ne sta ridimensionando la portata.
Cari colleghi, l'attuale situazione richiede urgentemente la necessità di una strategia che, prendiamo atto, è stata annunciata dal Commissario, ma che deve essere tempestiva, perché siamo ovviamente in una condizione di mettere a rischio la sicurezza e l'autonomia alimentare europea e ci ritroveremo, come già accaduto per il gas, dove ovviamente saremo sempre più dipendenti da paesi terzi e perderemo la nostra credibilità e forza geopolitica.
"
Salvatore DE MEO,2023-02-13,IT,Electoral rights of mobile Union citizens in European Parliament elections - Electoral rights of mobile Union citizens in municipal elections (debate),https://www.europarl.europa.eu/doceo/document/CRE-9-2023-02-13-INT-1-149-0000_IT.html,"  Salvatore De Meo (PPE).   – Signora Presidente, onorevoli colleghi, come è stato detto sono ancora troppi i milioni di cittadini europei che vivono e risiedono, anche per motivi di lavoro o di studio, in uno Stato diverso da quello di origine, che purtroppo non riescono a esercitare i loro diritti elettorali.
Bassa è la loro affluenza alle urne rispetto ai cittadini nazionali, e ancora più bassa è la percentuale di coloro che decidono di candidarsi in un paese diverso da quello di origine. In realtà, questi cittadini rappresentano quella mobilità sociale tanto aspirata per rafforzare il progetto di integrazione europea, ed è per questo che oggi il Parlamento si esprime in modo chiaro perché essi possano e debbano essere favoriti e facilitati a candidarsi e a poter votare, soprattutto con riferimento alle persone con disabilità.
Non dimentichiamo che la partecipazione alla vita politica è il presupposto fondativo di ogni democrazia e le norme nuove che proponiamo intendono avere anche un effetto di europeizzazione per cambiare il modo in cui i cittadini dell'Unione europea vedono la democrazia europea, rafforzandone il sentimento di appartenenza e combattendo quello che, a mio avviso, è il vero nemico che dobbiamo affrontare: l'astensionismo.
"
Salvatore DE MEO,2023-02-01,IT,"Preparation of the Special European Council meeting of February, in particular the need to develop sustainable solutions in the area of asylum and migration (debate)",https://www.europarl.europa.eu/doceo/document/CRE-9-2023-02-01-INT-1-075-0000_IT.html,"  Salvatore De Meo (PPE).   – Signor Presidente, signora Ministra, onorevoli colleghi, dopo i tanti interventi dei miei colleghi mi viene naturale chiedere per quanto tempo ancora questo Parlamento, prima di un Consiglio, debba parlare per avere una risposta concreta.
Questo Parlamento lo ha ribadito più volte, pur con sensibilità diverse: abbiamo bisogno di una soluzione politica ed europea. Finché gli Stati membri continueranno ad anteporre logiche nazionali a quelle comunitarie, purtroppo non sarà possibile trovare una risposta concreta e pragmatica. Se non agiamo subito, continueremo ad assistere impotenti a ondate di migrazioni che diventeranno, come lo sono state in passato, vere e proprie emergenze.
Allora faccio appello a Lei, affinché la presidenza svedese possa avere la forza di far trovare un accordo basato sulla solidarietà e sull'idea che i confini meridionali e orientali sono confini europei.
Dobbiamo lavorare con i paesi terzi per efficientare i rimpatri, favorendo al contempo il reinserimento sociale e lavorativo; dobbiamo rafforzare le frontiere esterne che andranno senza dubbio finanziate e implementate per esaminare le domande di asilo.
Infine sosteniamo un codice di condotta per le ONG nelle operazioni di ricerca e di salvataggio, perché vengano responsabilizzate, con i relativi Stati, affinché il diritto internazionale e nazionale venga rispettato.
In bocca al lupo a questo Parlamento e buon lavoro per un impegno difficile, che sia veramente concretizzato.
"
Salvatore DE MEO,2023-01-18,IT,Revelations of Uber lobbying practices in the EU (debate),https://www.europarl.europa.eu/doceo/document/CRE-9-2023-01-18-INT-3-321-0000_IT.html,"  Salvatore De Meo (PPE).   – Signor Presidente, onorevoli colleghi, le rivelazioni in merito ad Uber in questo momento storico per le nostre istituzioni impongono al Parlamento un dibattito responsabile, senza sfociare in conclusioni generalizzate e demagogiche. 
Il rischio che si corre, infatti, in questi momenti di grande emotività, è quello di arrivare a demonizzare qualcuno, senza rendersi conto che i fatti da cui nasce il dibattito sono riconducibili spesso a pochi soggetti e non possono compromettere la credibilità di un intero sistema, che sembra quasi apparire come privo di ogni regola. Anzi, facciamo attenzione che su questi gravi episodi non ci sia la speculazione di chi ha interesse a delegittimare l'Europa quale soggetto che sta conquistando la centralità sullo scenario geopolitico. 
Sicuramente la diffusione della documentazione Uber conferma che sono state adottate tecniche di pressione politica estremamente aggressive e che in alcuni casi hanno superato i limiti dell'etica. Questa condotta va condannata apertamente, ma è altrettanto giusto precisare che l'attività di lobbying è un'attività politica legittima e i comportamenti illeciti di alcuni non possono infangare un'intera categoria di professionisti che spesso, grazie al loro contributo, ci forniscono punti utili ed importanti per meglio svolgere il nostro compito istituzionale. 
L'attività di lobbying è un'attività essenziale all'interno del Parlamento, rappresenta uno strumento di valutazione per comprendere i vari aspetti delle tante questioni che ci vengono sottoposte. Chi è portatore di interessi, nel rispetto delle regole e nella massima trasparenza, non può essere confuso con chi svolge in modo illegale il suo lavoro. I fatti di Uber ci insegnano che c'è bisogno di più trasparenza, anche finanziaria, e questa va richiesta a chi esercita attività di lobbying e che bisogna ampliare un codice di condotta che preveda sanzioni più severe. 
Noi deputati possiamo e dobbiamo fare la nostra parte anche a sostegno dell'attuale processo di modifica avviato dalla Presidente Metsola, affinché le nostre attività, già rigorosamente disciplinate, possano essere maggiormente protette da condotte illegali e sleali di taluni soggetti che vanno tenuti lontani da ogni forma di rappresentanza istituzionale. Resta comunque inteso che chi vuole agire nell'illegalità continuerà a farlo a discapito di ogni regola presente o futura. 
"
Salvatore DE MEO,2023-01-17,IT,Consumer protection in online video games: a European Single Market approach (debate),https://www.europarl.europa.eu/doceo/document/CRE-9-2023-01-17-INT-2-134-0000_IT.html,"  Salvatore De Meo (PPE).   – Signor Presidente, onorevoli colleghi, voglio ringraziare la relatrice per il lavoro svolto, per aver saputo coniugare un testo dove bisogna considerare un settore importante per il mercato unico, ma anche la tutela del consumatore. 
L'industria europea dei videogiochi è il settore culturale e creativo che ha una crescita maggiore in Europa, contribuisce allo sviluppo di nuove tecnologie ed è un settore che dà oltre 90 000 posti di lavoro in tutta Europa. Però non possiamo ignorare i risvolti pericolosi di un uso improprio e poco moderato dei videogiochi, come è stato detto, che possono avere un impatto negativo sulle relazioni sociali, sulla salute mentale, sul lavoro e sul rendimento accademico. 
Anche io pongo la questione sulle scatole premio, le cosiddette loot boxes, cofanetti virtuali acquistabili durante il gioco. Molti studi scientifici hanno trovato una correlazione tra il gioco d'azzardo e il sistema delle loot boxes, sottolineando come sono in grado di manipolare gli utenti minorenni e li spingono a compiere delle microtransazioni, innescando in essi meccanismi di dipendenza e di disturbo. 
Credo che la Commissione debba valutare se l'attuale quadro normativo per quanto riguarda queste scatole premio e gli acquisti in-game sia sufficiente e lo dico anche da genitore, perché eventualmente questi rischi sono ovviamente a disposizione di tutti i nostri utenti, ma soprattutto quelli più a rischio sono i nostri figli. 
"
Salvatore DE MEO,2022-12-14,IT,Defending democracy from foreign interference (debate),https://www.europarl.europa.eu/doceo/document/CRE-9-2022-12-14-INT-3-255-0000_IT.html,"  Salvatore De Meo (PPE).   – Signor Presidente, onorevoli colleghi, in questi giorni difficili la Presidente Metsola lo ha detto, ""la democrazia europea è sotto attacco"" e, io aggiungo, che non lo è da venerdì sera.
Sono anni che le forze straniere tentano di infilarsi nei nostri processi decisionali per influenzare o cambiare le sorti della nostra Unione e non è un caso se abbiamo istituito una commissione speciale proprio per analizzare i tentativi di queste interferenze. Lo abbiamo visto con la demagogia diffusa in occasione della Brexit, oppure con i tentativi da parte di Russia o Cina di minare i nostri valori fondamentali.
In questo scenario di rischi, non dobbiamo sottovalutare il collegamento tra le ingerenze straniere e la nostra autonomia energetica, alimentare o finanziaria: è evidente che ci sono alcuni regimi che per motivi economici o energetici, per esempio, cercano di limitare i nostri principi e la nostra democrazia.
A questi tentativi dobbiamo rispondere con strategie che portino la nostra Unione a essere sempre più autonoma per fronteggiare qualsiasi minaccia esterna che tenti di indebolirci.
Purtroppo, oggi, assistiamo a un grave caso di corruzione all'interno della nostra casa e mi auguro che i responsabili di queste condotte, se accertate, non restino impuniti ma, soprattutto, che si faccia subito chiarezza per evitare di distruggere la credibilità della nostra istituzione.
Una credibilità costruita con impegno, sacrificio e tante lotte. Una credibilità che forse fa paura a qualcuno.
E allora, in questo momento più che mai, dobbiamo reagire per difendere la credibilità delle nostre istituzioni e di tutta l'Unione europea non solo verso l'esterno, ma soprattutto verso i nostri cittadini che ci chiedono un'Europa forte, vicina e credibile.
"
Salvatore DE MEO,2022-12-14,IT,The Commission’s reports on the situation of journalists and the implications of the rule of law (debate),https://www.europarl.europa.eu/doceo/document/CRE-9-2022-12-14-INT-3-325-0000_IT.html,"  Salvatore De Meo (PPE).   – Signora Presidente, onorevoli colleghi, la Federazione internazionale dei giornalisti ha già documentato, nel 2022, 59 omicidi di professionisti dei media, dodici in più rispetto al 2021. E ancora più sconcertante che nove omicidi di giornalisti su dieci restano tuttora impuniti.
Sono dei dati allarmanti, soprattutto se vengono associati anche ai tantissimi episodi di violenza e intimidazione ai danni di chi sceglie di raccontare la verità, tutelando e rafforzando di conseguenza la nostra democrazia.
La libertà di espressione, la libertà dei media e il pluralismo sono sanciti nella Carta dei diritti fondamentali dell'Unione, nonché nella Convenzione europea dei diritti dell'uomo.
È evidente che esiste un collegamento tra la libertà di stampa e lo Stato di diritto, perché promuovere e difendere lo Stato di diritto significa anche promuovere e difendere la libertà di stampa e di tutti coloro che si adoperano per questa.
Una cosa è certa anche dalla discussione odierna: nonostante le tante iniziative europee, dobbiamo essere più determinanti e incisivi di quanto non lo siamo stati nel caso della giornalista maltese uccisa pochi anni fa, oppure nei riguardi dell'attuale aggressione russa o delle rivolte in Iran, dove giornalisti, cameraman, fotografi vengono uccisi o arrestati solo perché vogliono occultare la verità in favore di una propaganda fatta di disinformazione e manipolazione.
La libertà di stampa è uno dei capisaldi del nostro Stato di diritto e, in quanto tale, va promossa e difesa perché non ci può essere democrazia senza libertà e pluralismo dei media. Un attacco ai media è un attacco alla nostra democrazia.
"
Salvatore DE MEO,2022-12-12,IT,Towards equal rights for persons with disabilities (debate),https://www.europarl.europa.eu/doceo/document/CRE-9-2022-12-12-INT-1-082-0000_IT.html,"  Salvatore De Meo (PPE).   – Signora Presidente, onorevoli colleghi, oggi, ancora una volta, siamo qui in Aula e tutti siamo d'accordo che la disabilità è un'innegabile condizione di svantaggio, che per milioni di persone rende più difficoltosa la vita quotidiana e il loro inserimento nella società.
Purtroppo, a distanza di anni e nonostante numerosi provvedimenti europei e nazionali non sempre coordinati tra loro, dobbiamo prendere atto che c'è ancora molto da fare e, soprattutto, dobbiamo prendere atto di dover combattere e abbattere le barriere culturali dell'indifferenza e della discriminazione.
Io credo che la disabilità sta negli occhi di chi la vuol vedere, creando barriere sociali molto più difficili da superare rispetto a quelle materiali; una barriera fisica può essere abbattuta, quella invece invisibile è quella fatta dell'incomprensione e dell'indifferenza.
Questa risoluzione va nella giusta direzione e propone politiche attive di inclusione per garantire percorsi di autonomia, guardando soprattutto al dopo di noi che, permettetemi, dovrebbe essere una fase ancora più attenzionata perché quella più difficile non solo per la persona disabile, ma per chi vive con lei e soffre con lei, forse ancor di più. Soffre il disagio e l'incertezza di avere, per una persona cara, non più certezze di condizioni di inclusione e di uguaglianza.
"
Salvatore DE MEO,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-065-0000_IT.html,"  Salvatore De Meo (PPE).   – Signor Presidente, onorevoli colleghi, il dibattito di questa mattina conferma ancora una volta che quando si parla di immigrazione si rischia di essere fraintesi. 
E purtroppo c'è una diffusa percezione distorta che vede da una parte i buoni, coloro che integrano e accolgono vite umane, e dall'altra i cattivi, quelli che stanno solo cercando di governare i processi migratori. Io credo che non può esserci una visione così semplicistica e categorica, ma devono esserci un approccio e una risposta comuni, ma soprattutto europei.
Tutti, anche in quest'Aula, rivendichiamo e siamo fieri dei valori europei, tra cui la solidarietà, ma a quanto pare la interpretiamo verso l'esterno, ma non la applichiamo verso l'interno. Non posso ignorare come questa tematica tocchi in modo particolare il mio paese e pochi altri e non posso non sottolineare le difficoltà e l'impegno che stiamo mettendo per gestire al meglio questa difficoltà.
Non esiste una questione migranti per l'Italia, né per ogni singolo Stato, esiste una questione migranti per l'Europa. Le coste italiane, così come altre frontiere, sono una parte dei confini dell'Unione europea, ma l'Italia non può farcela da sola, così come non può farcela nessun altro da solo. C'è bisogno di una strategia europea che coinvolga tutti e in cui ognuno faccia la propria parte.
Abbiamo bisogno di una proposta che impedisca l'immigrazione illegale e il traffico di esseri umani, bisogna attivare i corridoi umanitari, bisogna prevedere una ricollocazione obbligatoria e non volontaria, ma soprattutto un piano straordinario economico per l'Africa e per tutti quei paesi dove il problema va affrontato alla radice, per evitare che si creino le condizioni per non far scappare queste persone.
Le migliaia di morti nel Mediterraneo sono una sconfitta e un fardello per tutti noi, nessuno escluso. E allora non possiamo tornare indietro, dobbiamo soltanto andare avanti per evitare di appesantire ulteriormente questo fardello. 
"
Salvatore DE MEO,2022-11-22,IT,Resilience of critical entities (debate),https://www.europarl.europa.eu/doceo/document/CRE-9-2022-11-22-INT-2-013-0000_IT.html,"  Salvatore De Meo,  a nome del gruppo PPE. – Signor Presidente, signora Commissaria, onorevoli colleghi, la vulnerabilità delle nostre infrastrutture strategiche è sotto gli occhi di tutti. 
Infatti, negli ultimi anni abbiamo assistito all'incremento di attacchi ibridi dovuti sia ai cambiamenti climatici sia a minacce interne e al terrorismo, per non parlare della pandemia, per poi arrivare alla guerra che ha messo a repentaglio la sicurezza del nostro continente.
Oggi più che mai è essenziale difendere il corretto funzionamento delle nostre infrastrutture critiche, renderle più resilienti per poter garantire il loro corretto funzionamento a favore delle nostre economie e del mercato unico. I rischi sono chiari, è stato detto. Un'interruzione di una di queste infrastrutture critiche può potenzialmente generare effetti a catena non solo nello Stato in cui si trova, ma anche in tutti gli altri Stati. 
Accolgo quindi con favore il rafforzamento delle norme che mirano ad aumentare la resilienza delle strutture e infrastrutture strategiche per i servizi e per lo svolgimento delle attività economiche essenziali ed esprimo soddisfazione per aver ottenuto un'estensione dei settori di applicazione di questa direttiva anche al settore agroalimentare. In particolare, mi riferisco ai grandi mercati all'ingrosso, che ovviamente vengono riconosciuti in questo provvedimento nel loro ruolo di infrastrutture strategiche. 
Il funzionamento della catena agroalimentare è un servizio essenziale per il benessere della nostra società e i mercati all'ingrosso sono fondamentali, in quanto strutture di pubblico interesse, basti pensare che, grazie a loro, durante la pandemia è stato evitato in molti paesi il blocco del sistema agroalimentare e si è potuto garantire l'approvvigionamento e la distribuzione dei generi alimentari. 
"
Salvatore DE MEO,2022-10-06,IT,The urgent need for an EU strategy on fertilisers to ensure food security in Europe (debate),https://www.europarl.europa.eu/doceo/document/CRE-9-2022-10-06-INT-4-064-0000_IT.html,"  Salvatore De Meo (PPE).   – Signor Presidente, onorevoli colleghi, l'agricoltura europea e i nostri agricoltori sono in difficoltà. Da mesi il Partito popolare denuncia come l'aumento dei costi delle materie prime e il prezzo del gas abbiano generato una situazione che rischia di bloccare l'intera filiera agroalimentare.
Questo dibattito, permettetemi, rischia di far passare gli agricoltori europei o alcuni di noi come quelli che non hanno una sensibilità ambientale, quando in realtà è tutto l'opposto considerati l'impegno e i risultati raggiunti dagli agricoltori europei e la loro piena disponibilità a condividere una strategia pragmatica dove l'ambiente possa essere tutelato unitamente alla produttività. Perché ricordiamo che nessun risultato sostenibile ambientalmente potrà essere raggiunto se indeboliamo il nostro sistema produttivo.
La strategia prevede il divieto di uso e non di produzione dei fertilizzanti. Considerato che l'Europa è il leader mondiale della loro produzione, significa che esporta nel mondo quello che è vietato nel suo interno. Fate questa riflessione: se la strategia determinerà una riduzione di produzione, aumenteranno le importazioni da paesi terzi e quindi l'Europa reputa nocivo ciò che viene esportato per poi ritrovarcelo nel piatto.
Bisogna fare in modo che ci sia il principio di reciprocità, altrimenti significa che i consumatori europei più ricchi potranno permettersi di acquistare prodotti europei più costosi per i relativi costi di produzione, mentre quelli meno ricchi saranno dirottati ad acquisti di prodotti importati meno cari ma anche meno sicuri e meno sostenibili. 
"
Salvatore DE MEO,2022-10-04,IT,AccessibleEU Centre in support of accessibility policies in the EU internal market (debate),https://www.europarl.europa.eu/doceo/document/CRE-9-2022-10-04-INT-2-069-0000_IT.html,"  Salvatore De Meo,  a nome del gruppo PPE. – Signora Presidente, onorevoli colleghi, signora Commissaria, voglio rivolgere un ringraziamento alla relatrice per il lavoro fatto e per aver trovato la sintesi di un testo equilibrato.
Nell'ambito della strategia per i diritti delle persone con disabilità, la creazione di questo centro si è resa necessaria per assistere la Commissione nel monitoraggio e implementazione della strategia, ma anche per supportare e coordinare i vari Stati membri, dove purtroppo si registrano ancora tante differenze e ritardi nell'attuazione delle direttive europee in materia di accessibilità. 
Il Centro si propone principalmente la promozione di una reale cultura delle pari opportunità e della piena partecipazione delle persone disabili in tutti gli aspetti e gli ambiti della vita quotidiana. Sono soddisfatto che sia stata sottolineata l'importanza di aumentare i livelli occupazionali delle persone disabili, sia con l'utilizzo delle nuove tecnologie, sia con la necessaria cooperazione, non solo con le organizzazioni non governative, ma anche e soprattutto con il mondo delle imprese che va sensibilizzato a prendere atto delle grandi potenzialità derivanti dall'impiego di disabili, oggi spesso esclusi anche a causa di pregiudizi ormai smentiti dalle loro tante storie di lavoro e di successo. 
In questo contesto è importante il ruolo degli enti locali, sia nella fase di analisi del fabbisogno dei territori, sia nella fase di attuazione delle politiche sociali. Io sono convinto che il Centro sarà lo strumento operativo con cui la Commissione e i singoli Stati, con un approccio coordinato e armonizzato, possono favorire concretamente tutte le condizioni di accesso vero alla vita reale, con la rimozione di ogni ostacolo fisico e culturale. 
"
Salvatore DE MEO,2022-10-03,IT,Impact of new technologies on taxation: crypto and blockchain (debate),https://www.europarl.europa.eu/doceo/document/CRE-9-2022-10-03-INT-1-118-0000_IT.html,"  Salvatore De Meo,  a nome del gruppo PPE. – Signora Presidente, onorevoli colleghi, signora Commissaria, siamo tutti d'accordo che l'economia globale sta cambiando e che la sua progressiva digitalizzazione ci pone di fronte a nuove sfide che l'Unione europea e i suoi Stati devono affrontare in modo coeso e coordinato.
I principi dell'attuale quadro fiscale sono progressivamente superati e non garantiscono una tassazione equa, trasparente ed armonizzata sulle attività di criptovalute e di blockchain che, vista la loro esponenziale crescita, rischiano di alterare il mercato interno. 
Ringrazio la relatrice per una risoluzione che affronta adeguatamente i vari aspetti, anche se, a mio avviso, nella definizione di un quadro fiscale aggiornato si dovrebbe tener conto anche dell'impatto ambientale della produzione di criptovalute, che per lo svolgimento delle operazioni di controllo e crittografia dei dati richiede importante quantità di energia e quindi emissioni di carbonio. Basti pensare, ad esempio, che la blockchain di Bitcoin consuma in un anno più energia dell'Italia. 
Per questo va bene la creazione di un quadro normativo chiaro e trasparente, con una tassazione equa, che tenga conto anche dell'impatto ambientale dell'attività di Blockchain e garantisca la giusta competitività tra aziende, salvaguardando soprattutto quelle più piccole. 
"
Salvatore DE MEO,2022-07-07,IT,Recent heat wave and drought in the EU (debate),https://www.europarl.europa.eu/doceo/document/CRE-9-2022-07-07-INT-4-030-0000_IT.html,"  Salvatore De Meo (PPE).   – Signor Presidente, signor Commissario, onorevoli colleghi, la siccità non è un problema di alcuni, non commettiamo l'errore di due anni fa quando in presenza dei primi casi Covid, qualcuno ha pensato che fosse il problema di alcuni Stati. La siccità è un problema di tutta l'Europa e non solo. Per questo abbiamo bisogno di un approccio comune europeo, strutturato e con azioni concrete.
È necessario modernizzare e realizzare nuove infrastrutture italiane ed europee per capire in che modo rendere disponibili le riserve d'acqua anche con un sistema di solidarietà europea. L'Europa ha investito molto sia in ricerca spaziale che in innovazione, ma le tecnologie e i dati possono e devono essere meglio utilizzati per garantire un uso appropriato e responsabile di una risorsa idrica che, a quanto pare, non è inesauribile.
L'emergenza siccità coincide con la recente decisione della Commissione di ridurre i fitofarmaci. Per compensare queste misure è necessaria una normativa europea per l'utilizzo delle tecnologie di evoluzione assistita, diverse dagli OGM, per avere colture più resistenti e resilienti ai nuovi agenti patogeni e alle sempre più frequenti siccità.
L'agricoltura europea sta attraversando una fase delicata, ma se vogliamo garantire la sua transizione verde dobbiamo preoccuparci ora di come evitare un'ormai certa emergenza idrica, altrimenti avremo il collasso e la dipendenza alimentare da paesi terzi.
"
Salvatore DE MEO,2022-07-04,IT,Digital Services Act - Digital Markets Act (debate),https://www.europarl.europa.eu/doceo/document/CRE-9-2022-07-04-INT-1-138-0000_IT.html,"  Salvatore De Meo (PPE).   – Signor Presidente, onorevoli colleghi, permettetemi innanzitutto di ringraziare i due relatori di questi due atti legislativi importanti, che rappresentano un punto di svolta cruciale della disciplina di un mercato, quello digitale, dove sempre più cittadini e imprese, è stato detto, si incontrano e, nel corso degli anni, molti sono i rischi aumentati per gli utenti e tante le forme di concorrenza sleale.
Per molti anni i colossi digitali hanno controllato il mercato, facendo valere il loro potere economico e dando vita a un vero e proprio monopolio, nel quale le piccole imprese non sempre hanno avuto un ruolo adeguato e non sempre i consumatori utenti sono stati considerati.
Credo che l'Unione europea abbia finalmente deciso di dotarsi di regole per garantire una concorrenza leale, l'innovazione e la tutela dei consumatori. Ci saranno delle sanzioni, perché evidentemente la legge sui mercati digitali rappresenta una colonna portante, ma è importante monitorare la sua attuazione perché il mercato digitale, così come si è evoluto in questi anni, continuerà a reagire a questa legislazione ed è importante saperla adeguare per evitare che, fatta la legge, si trovi, ovviamente, un raggiro, e in questo saremo attenti esecutori di una legge importante per questa Unione europea.
"
Salvatore DE MEO,2022-06-08,IT,Parliament’s right of initiative (debate),https://www.europarl.europa.eu/doceo/document/CRE-9-2022-06-08-INT-3-175-0000_IT.html,"  Salvatore De Meo (PPE).   – Signor Presidente, onorevoli colleghi, signor Commissario, come possiamo spiegare ai nostri cittadini che noi, pur essendo l'unico organo istituzionale democraticamente e direttamente eletto da loro, non abbiamo il potere di iniziativa legislativa? Purtroppo è difficile spiegarlo e negli anni questa anomalia ha contribuito ad alimentare anche il sentimento antieuropeo.
Con la Conferenza sul futuro dell'Europa i cittadini hanno accolto con entusiasmo la possibilità di esprimere le proprie preoccupazioni e sono stati chiari su ciò che si aspettano: più efficienza e più partecipazione democratica. Le conclusioni della Conferenza hanno evidenziato la necessità di una modifica dei trattati e, considerata l'espressione democratica del Parlamento, va da sé come il riconoscimento ad esso dell'iniziativa legislativa sia il primo passo da compiere per conferire all'Unione europea una maggiore legittimità democratica e una forte credibilità tra i cittadini.
È vero che il futuro dell'Europa è nelle mani dei cittadini, ma è a noi parlamentari europei che hanno delegato il compito di rappresentarli affinché le loro richieste ed aspettative si traducano in soluzioni e provvedimenti concreti.
"
Salvatore DE MEO,2022-06-06,IT,EU islands and cohesion policy (debate),https://www.europarl.europa.eu/doceo/document/CRE-9-2022-06-06-INT-1-161-0000_IT.html,"  Salvatore De Meo (PPE).   – Signor Presidente, onorevoli colleghi, signor Commissario, dal dibattito odierno, purtroppo, emerge che le politiche di coesione europee non sono riuscite negli ultimi anni a far fronte in maniera efficace alle diverse criticità socioeconomiche dei 20 milioni di cittadini che vivono sulle isole dell'Unione europea.
Tale constatazione merita una profonda riflessione, se si considera che proprio dalla piccola isola di Ventotene, nel Mediterraneo, circa ottanta anni fa, muoveva i suoi primi passi il progetto europeo con il manifesto di Altiero Spinelli, con cui si immaginava la realizzazione di un'Europa coesa dal punto di vista politico, sociale e territoriale, un'Europa in cui tutti i cittadini potessero godere degli stessi diritti e degli stessi servizi.
Ad oggi, però, le isole, soprattutto quelle più piccole, come è stato detto dai miei colleghi, soffrono di svantaggi strutturali: la bassa densità di popolazione, il difficile approvvigionamento energetico e idrico, il difficile accesso ai servizi sanitari e culturali, la dipendenza dai trasporti e un'economia quasi esclusivamente legata al turismo, alla pesca o all'agricoltura, pur avendo le isole tante potenzialità.
Questa risoluzione rappresenta un passo importante per la definizione di una strategia che possa colmare il divario socioeconomico tra le isole e le aree continentali, garantendo una loro prospettiva di sviluppo in ragione delle sfide della transizione verde e digitale, ma soprattutto attuando una concreta politica di coesione europea, come previsto dall'articolo 174 del trattato sul funzionamento dell'Unione europea.
"
Salvatore DE MEO,2022-05-18,IT,Minimum level of taxation for multinational groups (debate),https://www.europarl.europa.eu/doceo/document/CRE-9-2022-05-18-INT-1-256-0000_IT.html,"  Salvatore De Meo (PPE).   – Signora Presidente, onorevoli colleghi, per molto tempo abbiamo assistito a forme di concorrenza fiscale sleale, soprattutto dai gruppi multinazionali e, finalmente, dopo l'intesa tra la maggioranza dei paesi dell'OCSE, l'Europa si avvia con questo passo a recepire un accordo importante per contrastare l'elusione e l'evasione, prevedendo una tassazione minima del 15 %.
Certo, il cammino si prefigura lungo e tortuoso, visto che nell'ultima riunione dei ministri europei dell'Economia non è stata raggiunta l'intesa, evidenziando anche in questo caso la necessità di rivedere alcune regole di funzionamento, prime fra tutte quelle dell'unanimità.
Questa riforma si propone di affrontare le sfide fiscali nate dalla digitalizzazione dell'economia, frenando la corsa di alcune nazioni a creare paradisi fiscali che permettono alle imprese multinazionali di spostare le loro sedi sulla base della convenienza fiscale più favorevole.
Con la tassazione minima dei grandi gruppi, soprattutto quelli extra UE e quelli del mondo digitale, le imposte saranno versate nel paese in cui sono localizzati i beni e le attività che generano reddito. Accolgo con favore questa proposta e auspico che essa costituisca un primo passo verso la costituzione di un regime unico di tassazione all'interno dell'Unione europea e che, soprattutto, in fase di revisione dopo i primi cinque anni, diventi anche più ambizioso per reperire le risorse necessarie per programmi di finanziamento simile al Next Generation, necessari ad affrontare le tante sfide.
La strada intrapresa è quella giusta, ma c'è molto ancora da fare, soprattutto all'interno dell'Unione per un'armonizzazione fiscale e una riduzione delle tasse a favore delle piccole e medie imprese.
"
Salvatore DE MEO,2022-05-02,IT,EU action plan for organic agriculture (debate),https://www.europarl.europa.eu/doceo/document/CRE-9-2022-05-02-INT-1-153-0000_IT.html,"  Salvatore De Meo (PPE).   – Signora Presidente, onorevoli colleghi, anch'io voglio rivolgere un ringraziamento alla relatrice, che ha saputo coniugare in modo pratico le esigenze del settore biologico con quelle degli agricoltori. 
È stato detto che il nostro obiettivo è quello di sostenere sì la produzione biologica, facendo sì che i nostri agricoltori diano il loro contributo al Green Deal, ma non dimentichiamoci che bisogna garantire una corretta formazione del prezzo, per fare in modo che i prodotti biologici possano essere conosciuti, apprezzati e consumati. 
A questo proposito ribadisco, come è stato anche citato all'interno della relazione, l'importanza dei mercati all'ingrosso, perché sono delle grandi piattaforme di servizi, citate anche nella strategia Farm to fork, che sono importanti per la formazione del prezzo non solo come garanti della trasparenza, ma anche facilitatori di un sistema agroalimentare più giusto nei confronti degli agricoltori e dei consumatori. 
Infine, ribadisco anch'io la necessità di proteggere i nostri produttori e i nostri consumatori di prodotti biologici, soprattutto da importazioni extraeuropee, e dobbiamo garantire un reale principio di equivalenza. 
"
Salvatore DE MEO,2022-03-23,IT,Need for an urgent EU action plan to ensure food security inside and outside the EU in light of the Russian invasion of Ukraine (debate),https://www.europarl.europa.eu/doceo/document/CRE-9-2022-03-23-INT-1-196-0000_IT.html,"  Salvatore De Meo (PPE).   – Signora Presidente, onorevoli colleghi, questa guerra ingiusta e ingiustificabile sta mettendo in crisi le nostre filiere produttive e la nostra autonomia alimentare. La guerra è un evento eccezionale e straordinario, rispetto al quale l'Europa deve agire e reagire con misure altrettanto eccezionali e straordinarie, sia per favorirne la cessazione sia per difendere la nostra sicurezza produttiva alimentare.
Mentre si costruisce una strategia di lungo termine per la nostra autonomia, dobbiamo avere il coraggio di riconoscere che le varie strategie di sostenibilità precedenti alla guerra in Ucraina devono essere contestualizzate. È quindi necessario capire come rimodulare ogni iniziativa che possa incidere sulla capacità produttiva europea e adeguare le nostre strategie alla luce delle criticità emerse. 
Nessuno intende rinunciare ad un'agricoltura più sostenibile e rispettosa dell'ambiente, ma bisogna essere pragmatici. La sostenibilità ambientale non può prescindere da quella economica se vogliamo rendere le nostre aziende più competitive per raggiungere il risultato che noi abbiamo posto come ambizioso e vogliamo raggiungere. 
"
Salvatore DE MEO,2022-03-09,IT,Batteries and waste batteries (debate),https://www.europarl.europa.eu/doceo/document/CRE-9-2022-03-09-INT-3-191-0000_IT.html,"  Salvatore De Meo (PPE).   – Signora Presidente, onorevoli colleghi, bisogna riconoscere che, a differenza di quanto accaduto in passato, dove abbiamo sostenuto politiche ambientali a favore del fotovoltaico senza avere una produzione europea, in questa occasione l'Unione europea sta allineando le sue politiche ambientali con quelle industriali e mira ad avere una sua graduale autonomia produttiva di qualità da contrapporre a quella dei paesi terzi. Certo, il fattore tempo rappresenta una variabile essenziale, anche alla luce del conflitto bellico in corso che, ove malauguratamente dovesse protrarsi, ci obbliga a perseguire, sì, i nostri obiettivi, ma allo stesso tempo ad aprire un profondo confronto per valutare in modo pratico quale correttivo eventualmente adottare alle modalità di attuazione delle nostre strategie ambientali.
Fatta questa precisazione, credo che il lavoro del regolamento rappresenti un modello da replicare per l'approccio olistico con cui si è proceduto a definire una normativa riferita all'intero ciclo di vita di un prodotto, così da poter sfruttare al massimo le sue potenzialità e creare un virtuoso sistema circolare. È stato detto, la domanda di batterie crescerà in maniera esponenziale per favorire sia la mobilità sostenibile che l'accumulo delle energie rinnovabili, ma sappiamo anche che purtroppo l'Europa è dipendente dai paesi terzi per i necessari componenti chimici. L'attuale blocco della Russia ad esportare nichel evidenzia ancora di più la necessità e l'urgenza di un nostro sistema produttivo circolare il più possibile autonomo, come il regolamento mira a raggiungere.
Voglio ringraziare la relatrice Bonafè, che ha saputo condividere e definire un testo innovativo e ambizioso ma anche equilibrato; spero tuttavia che ci possa essere ancora un margine di miglioramento in sede di negoziato, soprattutto per alcuni punti: penso, in particolare, alla definizione di batteria o di produttore o alla formulazione dell'articolo 11 sulla sostituibilità e rimovibilità delle batterie, per le quali credo si debba consentire una facile e pratica sostituzione senza compromissioni né per i dispositivi né, tantomeno, rischi per il consumatore.
Infine, mi auguro che la nuova regolamentazione sia accompagnata anche da una riduzione del carico burocratico delle imprese, affinché esse non perdano competitività. Perché ricordiamoci che saremo in grado di raggiungere gli ambiziosi obiettivi ambientali se non indeboliamo la nostra economia.
"
Salvatore DE MEO,2022-03-08,IT,Foreign interference in all democratic processes in the EU (debate),https://www.europarl.europa.eu/doceo/document/CRE-9-2022-03-08-INT-2-043-0000_IT.html,"  Salvatore De Meo (PPE).   – Signora Presidente, onorevoli colleghi, per troppi anni in Europa abbiamo sottovalutato il problema delle interferenze straniere sulle nostre democrazie e non abbiamo considerato le disastrose conseguenze che avrebbero avuto e che purtroppo hanno avuto, le immagini di guerra di questi giorni ne sono la conferma.
I tentativi di ingerenze straniere stanno aumentando in tutto il mondo e sono sempre più sofisticati, anche grazie all'utilizzo dell'intelligenza artificiale. Non sempre è facile individuarli perché assumono forme diverse e spesso trovano anche alleati e complici all'interno dei sistemi da condizionare. Dobbiamo prendere consapevolezza di questo rischio e dobbiamo rendere le nostre comunità più resilienti e più pronte a respingere ogni forma di attacco.
Oggi il Parlamento con i lavori della commissione INGE vuole dare un forte segnale ai cittadini e alle istituzioni, ma anche a quei paesi che per anni hanno approfittato della nostra guardia abbassata per veicolare e amplificare messaggi di odio e di disinformazione per alimentare le paure e le fragilità, per delegittimare un sistema e indebolire un modello come quello europeo. In effetti, cari colleghi, l'Unione europea fa paura: la nostra democrazia, gli standard di libertà e difesa dei diritti umani, la prosperità economica sono tutti elementi che spaventano quei paesi che fanno della coercizione e della paura gli unici mezzi di controllo della popolazione.
Oggi decidiamo di alzare la guardia, di essere più vigili e di iniziare un percorso che permetta all'Unione europea e ai suoi Stati di sviluppare una strategia coordinata di lotta all'interferenza straniera per difendersi da chi manipola le informazioni a suo piacimento e diffonde menzogne. Dobbiamo difendere il nostro modello ed essere di riferimento anche per gli altri paesi democratici al di fuori dell'Unione europea, affinché possano essere in grado di proteggersi da attacchi e da minacce esterne.
"
Salvatore DE MEO,2022-02-17,IT,"Protection of workers from the risks relating to exposure to carcinogens, mutagens and reprotoxins at work (continuation of debate)",https://www.europarl.europa.eu/doceo/document/CRE-9-2022-02-17-INT-4-053-0000_IT.html,"  Salvatore De Meo (PPE).   – Signor Presidente, onorevoli colleghi, proprio in questi giorni quest'Aula ha discusso e approvato la relazione per una strategia europea contro il cancro, affinché l'Unione europea rafforzi le sue azioni di ricerca, di prevenzione e di cura per combattere questa insidiosa malattia. Abbiamo tutti riconosciuto come la lotta al cancro debba essere una priorità e abbiamo condiviso la necessità di fare di più.
Nel frattempo, però, milioni di europei continuano ad ammalarsi o a morire di cancro. Ciò su cui vorrei che riflettessimo oggi sono i dati che sono stati enunciati dalla relatrice, dal Commissario e dai colleghi, dati impressionanti, dati che non possiamo accettare.
A distanza di poche ore dall'approvazione della relazione BECA, il Parlamento è chiamato a decidere su un altro provvedimento che, seppur apparentemente diverso, vede proprio nel cancro l'elemento di collegamento, facendoci capire quanto sia necessario intervenire su più fronti per debellare dal nostro continente questa malattia.
Il cancro è pericoloso soprattutto per i modi e i tempi in cui si sviluppa. La prevenzione diventa quindi l'arma più efficace per combatterlo, insieme a un potenziamento della ricerca e di azioni comuni, che possano essere meglio affrontate con un'azione congiunta dell'Unione e una legislazione a livello europeo capace di adattarsi ai nuovi pericoli a cui sono esposti i lavoratori.
Secondo le stime, le norme che oggi approviamo ridurranno di circa un milione l'esposizione dei nostri lavoratori europei alle sostanze chimiche cancerogene. Nel provvedimento apprezzo l'attenzione che è stata data ai lavoratori del comparto ospedaliero, da due anni in prima linea nella pandemia. Proprio gli operatori sanitari, infatti, hanno quotidianamente a che fare con medicinali pericolosi, metà dei quali reprotossici, per i quali è necessario avere una giusta e adeguata formazione per maneggiare questi prodotti.
Oggi quindi, con la quarta modifica che arriviamo ad apportare a questa direttiva, non solo aggiorniamo l'elenco delle sostanze cancerogene, che andrebbe ulteriormente rivisto con un lasso temporale minore, ma fissiamo anche un livello europeo di limiti di esposizione ad esse.
Oggi, cari colleghi, facciamo un altro passo in avanti per proteggere cittadine e cittadini europei che, anche sui luoghi di lavoro, devono sentirsi sicuri grazie a un'Europa che c'è e tutela la loro salute.
"
Salvatore DE MEO,2022-02-15,IT,Implementation of the Toy Safety Directive (debate),https://www.europarl.europa.eu/doceo/document/CRE-9-2022-02-15-INT-2-309-0000_IT.html,"  Salvatore De Meo (PPE).   – Signor Presidente, onorevoli colleghi, signor Commissario, tempo fa leggevo la notizia di un orsacchiotto di peluche interattivo che permetteva di inviare messaggi tra bambini e adulti. Questo giocattolo è stato hackerato e ha consentito a persone malintenzionate di acquisire immagini video e audio privati, ma soprattutto riferite a minori. Questo è solo uno degli spiacevoli scenari a cui si va incontro se non assicuriamo maggiori e adeguati standard di sicurezza nella produzione di giocattoli e di dispositivi elettronici.
Non dobbiamo sottovalutare gli insidiosi pericoli derivanti dai giocattoli, sempre più connessi in rete, che interagiscono quotidianamente con i nostri bambini. I giocattoli smart possono raccogliere una quantità infinita di dati sensibili e il problema è che spesso non si conosce dove sono memorizzati e se il produttore del giocattolo intelligente li vende, li cede a terzi e per quale utilizzo.
Ringrazio il relatore e sono contento che tutti abbiamo condiviso la necessità di aggiornare l'attuale legislazione in materia di sicurezza per adeguarla a quelli che sono i notevoli e potenziali rischi presenti sul mercato.
In particolare, nella fase di produzione e in merito alla presenza di sostanze chimiche o sintetiche, è necessario stabilire requisiti e valori chiari e aggiornati anche alle nuove risultanze scientifiche, per garantire soglie di sicurezza che escludono ogni forma di pericolo.
Infine è necessario prevedere regole più stringenti per giocattoli provenienti dai paesi extraeuropei e soprattutto per quelli venduti sulle piattaforme online, sia per garantire gli standard qualitativi ma anche per non esercitare una concorrenza sleale nei confronti dei nostri produttori europei.
"
Salvatore DE MEO,2022-01-19,IT,Digital Services Act (continuation of debate),https://www.europarl.europa.eu/doceo/document/CRE-9-2022-01-19-INT-3-189-0000_IT.html,"  Salvatore De Meo (PPE).   – Signor Presidente, onorevoli colleghi, anch'io innanzitutto vorrei ringraziare la relatrice per il lavoro svolto insieme ai gruppi politici. 
Un lavoro impegnativo, certamente non semplice, un lavoro complesso dove sicuramente non tutti gli aspetti hanno trovato una definizione largamente condivisa. E purtroppo credo che, in alcuni passaggi del testo, soprattutto anche alla luce di alcuni emendamenti, si sia andati anche oltre lo scopo iniziale di questo testo che – vorrei ricordarlo – è di garantire che tutto ciò che è illegale online lo sia anche offline e garantire innanzitutto che i nostri cittadini vengano difesi nell'utilizzo dei servizi digitali. È questo che dobbiamo tenere a mente quando ci approcceremo al voto. Ed è per questo che dobbiamo fare attenzione a non ledere la libertà di espressione e di informazione, soprattutto da parte dei media e dei giornali.
Dobbiamo altresì essere cauti quando valutiamo questo testo e capire quale possa essere il suo impatto sul regolamento importante del GDPR, anch'esso frutto di un ottimo lavoro, che ha garantito che in questi anni si formassero e consolidassero una dottrina e una giurisprudenza importanti che non possono essere ignorate.
L'obiettivo del testo deve essere quello di evitare un sistema che schiacci le piccole e medie imprese e che dia requisiti troppo stringenti che impediscono il loro sviluppo nel nostro continente. Al riguardo, devo sottolineare che il testo si presenta non perfetto, ma mi auguro che possa essere così migliorato in sede di trilogo.
La nostra Unione deve essere la prima a stabilire norme in ambiti a cui oggi tutto il mondo guarda, in particolare la regolamentazione dei nuovi settori dell'economia, che attualmente sono giungle legislative. Lo abbiamo fatto per la protezione dei dati personali e ora il mondo sta seguendo il nostro esempio. Lo faremo ed è giunto il momento per i mercati digitali, per evitare che i giganti del web vadano a legiferare al posto dei cittadini. Queste non sono mie parole, ma del compianto Presidente Sassoli all'ultimo Consiglio europeo.
Oggi discipliniamo i nostri mercati e servizi digitali, creando un modello per gli altri e ponendo le basi per un'Europa più democratica e sicura per le future generazioni.
"
Salvatore DE MEO,2021-11-24,IT,Outcome of the COP26 in Glasgow (debate),https://www.europarl.europa.eu/doceo/document/CRE-9-2021-11-24-INT-3-089-0000_IT.html,"  Salvatore De Meo (PPE).   – Signor Presidente, signor Vicepresidente, onorevoli colleghi, per me COP26 significa che sono trascorsi 25 anni durante i quali ci siamo sempre interrogati, trovandoci d'accordo o meno, su quanti e su quali risultati siamo riusciti ad ottenere. Nel frattempo però la natura ci ha dato, purtroppo, molti più segnali e avvertimenti di quanti ne siano arrivati dalle piazze degli attivisti e dai dibattiti teorici.
Io sono tra quelli che credono che di passi in avanti ne abbiamo fatti e ne dobbiamo ancora fare, ma sono convinto che il forte slancio fatto dall'Europa, con una strategia ambiziosa e coraggiosa, debba essere caratterizzato da un senso pratico, che in molti casi è stato travolto da demagogia e scontri ideologici, favorendo l'errata convinzione che il tema ambiente appartenga ad alcuni e non a tutti. L'ambiente non è una fede religiosa. Ciò che la natura ci ha dato appartiene a tutti e tutti dobbiamo impegnarci per salvaguardarlo e consentirne il godimento a chi verrà dopo di noi. 
Bene ha fatto l'Europa ad occupare la scena mondiale per la lotta ai cambiamenti climatici, stimolando anche i paesi più reticenti come la Cina. Tuttavia, secondo me è necessario farlo coinvolgendo il nostro sistema produttivo, che non va demonizzato, anche perché noi europei siamo già i più virtuosi nel rispetto dell'ambiente, al contrario di chi continua a produrre a condizioni diverse, generando fenomeni di concorrenza sleale e indebolendo l'autonomia produttiva europea.
Una cosa è certa: se l'Europa vuole veramente essere leader nella lotta ai cambiamenti climatici, deve avere un'economia forte e competitiva per aiutare anche i paesi in via di sviluppo e per finanziare una transizione verde dove la sostenibilità è declinata in versione ambientale, sociale ed economica.
"
Salvatore DE MEO,2021-10-18,IT,Protecting workers from asbestos (debate),https://www.europarl.europa.eu/doceo/document/CRE-9-2021-10-18-INT-1-146-0000_IT.html,"  Salvatore De Meo (PPE).   – Signor Presidente, signor Commissario, onorevoli colleghi, il dibattito odierno conferma che l'amianto, nonostante il suo utilizzo sia vietato, resta ancora un grave problema. 
Purtroppo, è stato detto, moltissimi cittadini ancora muoiono e tanti altri risultano affetti da patologie derivanti dall'esposizione all'amianto, molte delle quali non sono nemmeno riconosciute tra quelle professionali e quindi non danno diritto a nessun tipo di risarcimento alle vittime e alle loro famiglie.
Ringrazio il relatore Villumsen e tutti i colleghi che hanno lavorato su questa relazione che consente di aggiornare la normativa europea, soprattutto, come è stato detto, alla luce degli interventi con cui l'Europa sta promuovendo la ristrutturazione e rigenerazione del patrimonio edilizio, per cui è necessario introdurre l'obbligo di un controllo per stabilire la presenza di amianto e di una successiva rimozione prima dell'inizio di qualsiasi lavoro, così come è obbligatoria una certificazione che attesti l'assenza o la regolarità dell'amianto prima di una vendita o di una locazione per gli edifici costruiti prima del 2005.
In attesa delle nuove misure che verranno presentate dalla Commissione, vorrei porre l'attenzione su alcuni elementi. Innanzitutto, bisogna riconoscere tra le malattie professionali tutte quelle che in modo oggettivo e scientifico sono collegate all'esposizione all'amianto. Se vogliamo realmente rimuovere l'amianto, dobbiamo snellire le procedure burocratiche e aiutare economicamente i proprietari degli immobili, formare adeguatamente i tecnici e i lavoratori.
Infine, bisogna incentivare le tecniche non invasive in modo che si riduca totalmente il fattore di rischio anche nella fase dello screening. Ricordiamoci che investire nello screening, ma soprattutto nella rimozione e nella bonifica dell'amianto significa investire nella salute dei nostri cittadini.
"
Salvatore DE MEO,2021-10-07,IT,European Union Agency for Asylum (continuation of debate),https://www.europarl.europa.eu/doceo/document/CRE-9-2021-10-07-INT-4-035-0000_IT.html,"  Salvatore De Meo (PPE).   – Signor Presidente, onorevoli colleghi, la proposta di un'Agenzia in sostituzione dell'attuale Ufficio europeo per il sostegno per l'asilo è un passo in avanti dopo anni di stallo in materia migratoria a livello europeo.
Ma non dobbiamo lasciarci troppo prendere dall'entusiasmo perché ad oggi, dopo numerose crisi migratorie e umanitarie registrate in tutti i continenti a noi vicini, l'Unione europea ancora non si è dotata di una vera politica migratoria con la quale accogliere e integrare realmente solo coloro che ne hanno diritto. I fatti dell'Afghanistan devono renderci ancora più consapevoli di non avere una politica estera forte e comune, all'interno della quale prevedere anche una politica migratoria strutturata.
È evidente che la nuova Agenzia si propone di supportare i sistemi nazionali per facilitare e snellire le procedure di asilo e renderle uniformi, ma ci troviamo di fronte a una misura che servirà a dare un momentaneo respiro soprattutto agli Stati che da anni si prendono il peso di tutti gli arrivi dei migranti nel nostro continente.
Noi in realtà abbiamo bisogno di una soluzione sostenibile a lungo termine. L'Unione deve dare un segnale forte di credibilità in ambito migratorio, perché i cittadini ci chiedono misure concrete che possano essere realizzate solo attraverso un unico pacchetto di politiche comunitarie.
Ci auguriamo comunque che questa Agenzia sia un primo passo per un cambiamento più significativo in termini di politica migratoria e di asilo comune, e soprattutto crediamo che questa Agenzia possa servire anche a stimolare una cultura e un approccio diverso di tutti gli Stati membri, affinché comprendano che il peso degli arrivi deve essere condiviso da tutti ed è necessario essere solidali e non solitari.
"
Salvatore DE MEO,2021-10-05,IT,State of EU cyber defence capabilities (debate),https://www.europarl.europa.eu/doceo/document/CRE-9-2021-10-05-INT-2-280-0000_IT.html,"  Salvatore De Meo (PPE).   – Signora Presidente, onorevoli colleghi, il dibattito di oggi ci vede tutti concordi sul fatto che l'Unione europea in materia di cibersicurezza abbia bisogno di una strategia unica, coordinata, più ambiziosa e forte, e che veda un impegno serio da parte di tutti gli Stati membri e un rafforzamento della diplomazia informatica.
Gli attacchi informatici stanno aumentando, sia per quantità che per sofisticazione, e sono destinati a crescere in futuro. Questo rappresenta un serio rischio per l'Europa che sicuramente si presenta fragile e in ritardo.
La relazione dell'onorevole Paet, che ringrazio per l'importante lavoro, è un passo in avanti per condividere una strategia difensiva capace di proteggere cittadini e imprese e rendere le nostre infrastrutture critiche più resilienti.
Gli scenari internazionali, anche alla luce di quanto accaduto in Afghanistan, ci devono rendere ancora più consapevoli che abbiamo bisogno di un sistema europeo di difesa comune per reagire e resistere agli attacchi presenti e futuri, portati avanti soprattutto da chi vede nella democrazia europea il più grosso nemico.
Così come abbiamo reagito alla pandemia, è necessario mostrare la stessa forza per contenere il rischio degli attacchi informatici che possono diventare più pericolosi della stessa pandemia.
"
Salvatore DE MEO,2021-10-04,IT,The protection of persons with disabilities through petitions: lessons learnt (debate),https://www.europarl.europa.eu/doceo/document/CRE-9-2021-10-04-INT-1-143-0000_IT.html,"  Salvatore De Meo (PPE).   – Signor Presidente, onorevoli colleghi, fin quando ci sarà un dibattito o un provvedimento sui diritti delle persone con disabilità significa che esiste un problema e che c'è ancora molto da fare.
Questa risoluzione accende le responsabilità di ognuno, affinché si possa intervenire in difesa di quelle persone che ogni giorno affrontano ostacoli e discriminazione e sono private della libertà e dei diritti fondamentali alla base dell'Unione europea. Sicuramente oggi il Parlamento fa un passo in avanti per rendere ancora più forte e credibile l'azione dell'Unione europea in difesa di quasi un quarto dei suoi cittadini che soffre di una forma di disabilità.
Con questa risoluzione il Parlamento europeo non si limita ad affermazioni di principio, talvolta trascurate o poco considerate, ma impegna la Commissione e gli Stati membri ad intervenire concretamente per migliorare la qualità di tante persone con disabilità, ma soprattutto rimuovere gli ostacoli fisici e culturali che impediscono l'inclusione sociale ed economica e generano odiose discriminazioni che minano il fondamentale diritto di uguaglianza.
Sono tanti gli elementi di condivisione di questa risoluzione, ma voglio evidenziare l'importanza degli impegni assunti per prevenire le violenze sulle donne e gli impegni assunti per superare la disparità occupazionale e salariale delle donne con disabilità, che si aggiunge e amplifica quella altrettanto deprecabile che colpisce tutto il genere femminile.
Infine, vorrei evidenziare che questa relazione è il frutto di molteplici petizioni presentate da tantissimi cittadini europei nell'interesse di milioni di altri cittadini e conferma, a mio avviso, quanto sia necessario che anche il nostro Parlamento, in quanto eletto direttamente, abbia il potere di iniziativa legislativa per esprimere gli interessi di tutti i cittadini che ci hanno eletto.
"
Salvatore DE MEO,2021-06-09,IT,Recent cyberattacks on EU institutions and on sensitive national public and private institutions – The EU’s cybersecurity strategy for the Digital Decade (debate),https://www.europarl.europa.eu/doceo/document/CRE-9-2021-06-09-INT-3-193-0000_IT.html,"  Salvatore De Meo (PPE).   – Signora Presidente, onorevoli colleghi, la nostra economia e la nostra vita quotidiana dipendono sempre più dalle tecnologie digitali e sono quindi a rischio di cyberattacchi. Tantissimi tentativi di intromissione nei sistemi di sicurezza delle nostre infrastrutture strategiche pubbliche e private, grandi e piccole, ed ognuno di noi è a rischio nell'utilizzo dei suoi dispositivi digitali. 
La pandemia ha accelerato la transizione digitale, ma ha anche dimostrato le forti carenze in termini di sicurezza e competenze, per le quali è necessario investire per rendere la transizione sicura e garantire un rafforzamento globale dell'Unione europea. Purtroppo, tra le criticità emerse ci sono anche le ingerenze di paesi terzi che cercano di indebolire la nostra democrazia e la nostra economia. L'attacco informatico subito dalla Commissione europea è stato l'ennesimo campanello di allarme.
Esprimo apprezzamento per la recente iniziativa del Consiglio di affiancare alla Agenzia europea per la cybersicurezza anche un nuovo centro di ricerca con competenze specifiche, e condivido la decisione presa il mese scorso di sanzionare gli hacker sponsorizzati dalla Cina e da paesi ostili. L'Europa deve rafforzare le sue difese digitali per salvaguardare la sua indipendenza democratica e difendere le sue strutture strategiche. 
"
Salvatore DE MEO,2021-05-19,IT,Digital future of Europe: digital single market and use of AI for European consumers (debate),https://www.europarl.europa.eu/doceo/document/CRE-9-2021-05-19-INT-3-244-0000_IT.html,"  Salvatore De Meo (PPE).   – Signor Presidente, onorevoli colleghi, volevo ringraziare la relatrice per l'ottimo lavoro fatto, perché ha saputo coniugare le ambiziose sfide del futuro, che ormai sono divenute presenti, i diritti dei consumatori e le esigenze delle piccole e medie imprese.
L'innovazione tecnologica ha modificato la nostra vita e il futuro ci riserva ancora altre novità: sicuramente l'intelligenza artificiale costituisce la nuova frontiera di questo progresso tecnologico e, se regolarizzata e utilizzata in modo appropriato, garantirà lo sviluppo di tutte le aree della nostra economia, inclusa l'agricoltura nella quale c'è molto interesse da parte dei giovani e delle zone difficili, dove proprio grazie all'intelligenza sarà possibile produrre meglio e più facilmente. Infatti nel Libro bianco della Commissione sull'agricoltura e nella nuova Politica agricola comune l'intelligenza artificiale rappresenta una componente essenziale per il futuro del settore.
Le nuove tecnologie sviluppate dall'intelligenza artificiale saranno fondamentali anche per il raggiungimento degli obiettivi delle strategie ""Dal produttore al consumatore"" e sulla biodiversità, nell'interesse dei produttori e dei consumatori, favorendo una migliore qualità produttiva, ottimizzando le risorse naturali, garantendo il benessere animale, riducendo i pesticidi e i fertilizzanti, migliorando la tracciabilità dei prodotti.
Il mercato unico è sempre stato elemento fondante dell'Unione e in questo modo, con l'intelligenza artificiale, potrà rafforzare ulteriormente il processo di integrazione e determinare condizioni favorevoli di sviluppo e di economia.
"
Salvatore DE MEO,2021-05-19,IT,The importance of civil justice for the economic recovery post COVID-19 (debate),https://www.europarl.europa.eu/doceo/document/CRE-9-2021-05-19-INT-3-290-0000_IT.html,"  Salvatore De Meo (PPE).   – Signora Presidente, signor Commissario, onorevoli colleghi, 
è stato detto: una giustizia civile celere ed efficace è elemento essenziale di un'economia solida e lo è ancor di più per favorire la sua ripresa dopo il momento di grande emergenza della pandemia. 
Purtroppo l'inefficienza del sistema giudiziario civile in molti Stati dell'Unione è una delle cause che scoraggia gli investimenti, aumenta il costo del credito e di conseguenza riduce il costo anche del lavoro e il tasso di occupazione. Non possiamo ovviamente permettere che i capitali destinati alla ripresa vengano congelati a causa di procedimenti giudiziari interminabili.
La tempestiva risposta dell'Unione col Next Generation EU, tradotta nei piani nazionali di ripresa e di resilienza, rischia di perdersi se non guardiamo seriamente al problema della giustizia civile. Non a caso l'Europa ha chiesto a molti Stati, tra cui l'Italia, di attivare anche le riforme del proprio sistema di giustizia. Le aziende ci chiedono tempi certi del contenzioso e soprattutto tempi brevi per recuperare i crediti commerciali nei confronti dei loro debitori. 
Inoltre, se vogliamo veramente favorire lo sviluppo di attività economiche in ogni Stato dell'Unione e dare impulso alle transazioni intracomunitarie, è necessario semplificare e armonizzare le procedure esecutive in un diverso Stato membro e sicuramente dotare gli uffici giudiziari di personale esperto in diritto civile comparato.
Il successo delle risorse straordinarie del Next Generation EU dipende anche dalla riforma del sistema giudiziario.
"
Salvatore DE MEO,2021-05-17,IT,Just Transition Fund (debate),https://www.europarl.europa.eu/doceo/document/CRE-9-2021-05-17-INT-1-089-0000_IT.html,"  Salvatore De Meo (PPE).   – Signora Presidente, signor Commissario, onorevoli colleghi, come è stato detto, il Fondo per una transizione giusta è uno strumento fondamentale per il raggiungimento degli obiettivi climatici che ci siamo posti ma è anche uno dei mezzi che l'Europa mette a disposizione dei suoi cittadini per riprendersi e per ripartire, dopo le disastrose conseguenze economiche della pandemia.
Nel testo ci sono alcuni elementi che io considero imprescindibili per costruire un futuro economicamente sostenibile: garantire l'occupazione, l'indipendenza energetica e la sicurezza nell'approvvigionamento alimentare. 
Una transizione rappresenta il passaggio graduale da una condizione a un'altra; una transizione giusta significa che si vuole garantire un passaggio senza traumi, accompagnando tutti verso gli obiettivi che ci siamo dati.
È stato detto: non bisogna lasciare nessuno indietro. Ed è per questo che io credo che bisogna rivolgere la massima attenzione ai giovani e alle donne, che ancora una volta sono stati i più colpiti dall'emergenza lavoro, così come bisogna aiutare le piccole e medie imprese che costituiscono la spina dorsale di moltissime parti della nostra Unione e che hanno subito più di altre la pandemia e non possono sopportare ulteriori costi.
Infine, desidero sottolineare la necessità di intervenire a favore delle aree rurali, affinché anch'esse, come le aree urbane, vengano interessate in maniera omogenea dalla transizione e di superare quella disparità economica che ha purtroppo contraddistinto l'Unione.
"
Salvatore DE MEO,2021-04-29,IT,Programme for the environment and climate action (LIFE) 2021-2027 (debate),https://www.europarl.europa.eu/doceo/document/CRE-9-2021-04-29-INT-4-201-0000_IT.html,"  Salvatore De Meo (PPE).   – Signor Presidente, signor Commissario, onorevoli colleghi, il nuovo programma LIFE 2021-2027 prevede un budget, come è stato detto, di oltre cinque miliardi per il raggiungimento di obiettivi climatici e ambientali.
Di questi circa 2 miliardi sono destinati proprio al clima. Ebbene, sembrano risorse importanti ma credo che siano insufficienti per tutti gli interventi di mitigazione del rischio necessari a contenere gli effetti dei cambiamenti climatici. 
Purtroppo il costante aumento del riscaldamento globale sta determinando un preoccupante innalzamento del livello del mare, che per tutti gli Stati membri costieri significa erosione delle coste, intrusione di acqua salata nelle falde e perdita di biodiversità.
Questo si traduce in un degrado progressivo delle funzioni ecologiche, sociali ed economiche delle nostre coste. In Italia, per esempio, su molti tratti del Mar Tirreno e Mar Adriatico, i cambiamenti climatici stanno alterando gli ecosistemi dunali e costieri, che sono paesaggio identificativo del Mediterraneo. Non solo: la continua erosione sta compromettendo anche il futuro di moltissime attività economiche e posti di lavoro adesso collegati. 
LIFE è un programma importante: ma c'è bisogno di una maggiore concertazione con gli altri programmi dei Fondi strutturali e concertazione tra Unione europea, Stati membri e regioni costiere, per prevedere sottoprogrammi e priorità specifiche relative all'erosione affinché vengano individuate soluzioni innovative europee per migliorare la resilienza degli ecosistemi costieri a beneficio della pesca, del turismo, ma anche dell'agricoltura e di tutte le attività economiche sulle aree costiere. 
"
Salvatore DE MEO,2021-03-08,IT,Corporate due diligence and corporate accountability (debate),https://www.europarl.europa.eu/doceo/document/CRE-9-2021-03-08-INT-1-138-0000_IT.html,"  Salvatore De Meo (PPE).   – Signora Presidente, onorevoli colleghi, negli ultimi anni consumatori e investitori hanno posto sempre più attenzione alla sostenibilità dei modelli produttivi e alla responsabilità sociale delle imprese. 
È significativo che proprio oggi, che si celebra la Giornata internazionale della donna, si discuta di una normativa europea chiara in materia di dovuta diligenza e responsabilità, affinché le scelte imprenditoriali e commerciali tengano nell'adeguata considerazione i diritti umani, soprattutto di bambini e donne ancora oggi spesso violati, e tengano in considerazione gli impatti sociali e ambientali, soprattutto in prospettiva delle ambiziose sfide della transizione verde e digitale. Anche in questo l'Europa può essere di stimolo agli altri continenti. 
Tutto bene, però bisogna tener conto delle peculiarità del tessuto imprenditoriale dove vi sono paesi, come l'Italia, in cui il sistema è composto in gran parte da piccole e medie imprese che costituiscono la spina dorsale di importanti filiere produttive europee. Nei rapporti commerciali bisogna evitare il rischio che le imprese economicamente più forti scarichino i propri obblighi di dovuta diligenza e responsabilità sulle piccole e medie imprese della loro filiera o addirittura li possano evitare con la delocalizzazione della produzione. 
Bisogna evitare che le piccole imprese vengano gravate di ulteriori oneri, specialmente in un momento in cui invece bisogna dar loro ripresa e rilancio. Per queste ragioni auspico che per le piccole e medie imprese ci possano essere modelli volontari e ove non sia possibile fornire loro un adeguato sostegno per favorire una loro dovuta diligenza. 
"
Salvatore DE MEO,2021-01-18,IT,Strengthening the single market: the future of free movement of services (debate),https://www.europarl.europa.eu/doceo/document/CRE-9-2021-01-18-INT-1-105-0000_IT.html,"  Salvatore De Meo (PPE).   – Signora Presidente, onorevoli colleghi, anche io ringrazio il relatore per il lavoro svolto e soprattutto per aver saputo trovare un giusto compromesso tra i vari gruppi politici.
Il settore dei servizi è importante per il mercato unico: 9 posti di lavoro su 10 nell'Unione europea sono creati grazie a questo comparto e una migliore armonizzazione può significare fino al 2 % del PIL in più.
Sono favorevole a un incremento dei servizi, in particolare quelli transfrontalieri, che creeranno nuove opportunità di lavoro ma, allo stesso tempo, evidenzio come questa iniziativa non vada nella giusta direzione per il settore balneare.
Purtroppo alcuni aspetti della direttiva Bolkestein hanno creato un quadro legislativo sfavorevole al settore balneare, che risulta invece essere strategico per il comparto turistico. Nei paesi europei come l'Italia, dove l'economia del turismo balneare costituisce una componente importante dell'economia, è necessario trovare soluzioni più consone ed efficaci di quanto riportato ad oggi nella direttiva servizi, per la quale sarebbe necessario chiarire se è applicabile anche alle concessioni demaniali.
Per questo motivo mi astengo dalla votazione di questa iniziativa.
"
Salvatore DE MEO,2020-11-23,IT,Towards a New Consumer Agenda beyond 2020 (debate),https://www.europarl.europa.eu/doceo/document/CRE-9-2020-11-23-INT-1-095-0000_IT.html,"  Salvatore De Meo (PPE).   – Signora Presidente, onorevoli colleghi, negli ultimi anni i consumi online - è stato detto - sono cresciuti notevolmente e sempre più i cittadini europei si affidano al web per fare i loro acquisti. Si aggiunga che le restrizioni derivanti dalle misure necessarie per contenere la COVID hanno spinto ulteriormente i consumatori verso questa modalità commerciale, facendo crescere gli acquisti online, che dal 2009 ad oggi sono arrivati addirittura a raddoppiare, dal 32 al 60 %.
La nuova agenda per i consumatori arriva al momento giusto, in quanto bisogna prendere atto che la legislazione esistente non è più adeguata a tutelare pienamente i nostri consumatori, così come neanche le imprese si possono dire pienamente soddisfatte del loro accesso al mercato digitale.
Al momento i beni che compriamo online non sono sottoposti a controlli paragonabili a quelli che i distributori tradizionali devono rispettare e questo spesso causa grande insoddisfazione per molti beni e servizi comprati online. Nel caso poi di acquisti di beni alimentari il rischio maggiore è di incorrere in prodotti di bassa qualità o di contraffazione, con rischi potenziali anche per la salute.
Dobbiamo fare attenzione alle iniziative volte ad ammodernare i servizi digitali, considerando prioritaria sia la tutela dei consumatori che quella dei produttori. Le piattaforme digitali, il cui ruolo è molto aumentato negli ultimi anni, devono essere maggiormente responsabili per i servizi che offrono e dobbiamo porre massima attenzione agli utenti vulnerabili per tutelarli da eventuali frodi o scorrettezze.
Bisogna contrastare le pratiche commerciali sleali che violano il diritto dei consumatori di operare una scelta informata, abusando delle loro inclinazioni comportamentali o alterando i loro processi decisionali con pubblicità occulta o ingannevole.
Esprimo infine soddisfazione per la previsione che i produttori globali, come ad esempio la Cina, garantiscono la piena collaborazione nelle verifiche di garanzia e che quindi i prodotti stranieri che vengono immessi nel mercato unico europeo non rappresentino un danno né per gli acquirenti né per le nostre aziende che operano e producono in Europa.
"
Salvatore DE MEO,2020-11-12,IT,Sustainable Europe Investment Plan - How to finance the Green Deal (debate),https://www.europarl.europa.eu/doceo/document/CRE-9-2020-11-12-INT-2-126-0000_IT.html,"  Salvatore De Meo,  relatore per parere della commissione per l'agricoltura. – Signora Presidente, onorevoli colleghi, ringrazio i colleghi relatori Mureşan e Tang per l'ottimo lavoro svolto in questa iniziativa.
In qualità di relatore per parere della commissione AGRI voglio confermare che il settore dell'agricoltura sarà parte attiva nel raggiungimento degli obiettivi del Green Deal. L'Europa è leader mondiale in agricoltura per qualità, sicurezza alimentare, innovazione ed elevati standard ambientali e l'Italia, mi piace ricordare, è prima in Europa per numero di prodotti di qualità certificata.
Apprezziamo sicuramente la proposta della Commissione di destinare 7,5 miliardi di euro allo sviluppo rurale nel quadro di NextGenerationEU, ma per affrontare le criticità dell'emergenza COVID-19 le aziende hanno bisogno di maggiori pagamenti diretti e di programmi settoriali.
Se vogliamo un'agricoltura moderna e competitiva, che sappia coniugare gli obiettivi previsti nel Green Deal con la salvaguardia dei livelli di produzione, non si devono però ridurre gli importi destinati all'agricoltura e allo sviluppo rurale.
Per raggiungere gli obiettivi delle strategie From Farm to Fork e sulla biodiversità c'è bisogno di nuove risorse proprie dell'Unione europea. Non possiamo privare gli agricoltori di parte delle attuali risorse della PAC per poi chiedere loro di impegnarsi in una transizione verde.
"
Salvatore DE MEO,2020-10-20,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other Regulations (debate)",https://www.europarl.europa.eu/doceo/document/CRE-9-2020-10-20-INT-2-081-0000_IT.html,"  Salvatore De Meo (PPE).   – Signor Presidente, onorevoli colleghi, vorrei innanzitutto ringraziare i relatori e tutti i colleghi della commissione agricoltura per l'ottimo lavoro svolto nei difficili negoziati per riformare la politica agricola comune. 
Il 47 % del territorio dell'Unione europea è agricolo e 22 milioni di cittadini europei lavorano in questo settore. Riformare la PAC significa modernizzare uno dei settori strategici dell'Europa, renderlo innovativo e coerente con i tempi che viviamo. Questo significa garantire la qualità dei nostri prodotti, rafforzare le imprese, proteggere l'ambiente, favorire il benessere animale e sostenere lo sviluppo digitale delle aree rurali e il passaggio generazionale dell'agricoltura europea.
La crisi del Covid ci ha insegnato che per la prima volta la catena alimentare poteva spezzarsi, ma questo non è avvenuto. La pandemia, anche in agricoltura, ci ha fatto capire che uniti si è maggiormente resilienti, infatti gli agricoltori, i distributori, i trasformatori, i mercati all'ingrosso hanno confermato che lavorando uniti la filiera agroalimentare è più sicura, più forte e più trasparente per le imprese, l'ambiente e i consumatori.
Una PAC riformata permetterà ai nostri agricoltori di essere più competitivi, nel rispetto dell'ambiente, contrastando la concorrenza sleale dei paesi extraeuropei e garantendo ai consumatori sicurezza e qualità alimentare oltre a un prezzo trasparente. 
Il Parlamento europeo oggi lancia una sfida affinché la politica agricola comune confermi la sua funzione di integrazione e coesione socioeconomica dell'Unione europea, permettendo ai singoli Stati di essere protagonisti in un settore strategico dell'economia mondiale.
"
Salvatore DE MEO,2020-10-08,IT,The impact of Covid-19 outbreak on long-term care facilities (debate),https://www.europarl.europa.eu/doceo/document/CRE-9-2020-10-08-INT-4-104-0000_IT.html,"  Salvatore De Meo (PPE).   – Signor Presidente, onorevoli colleghi, nell'intera Unione europea ad oggi si sono contati circa 3 milioni e 700 000 contagiati di COVID-19 e quasi 200 000 deceduti.
I numeri continuano a crescere e in questo bollettino di guerra le statistiche ci dicono che le strutture che accolgono anziani e persone differentemente abili sono diventate cluster di diffusione del virus e che gli operatori sanitari hanno rischiato, e in alcuni casi sacrificato, le loro stesse vite per salvare quelle degli altri.
È doveroso analizzare questi dati per comprendere, anche con l'istituzione di una commissione d'inchiesta, quali possano essere state le criticità che hanno aumentato le condizioni di rischio del contagio in queste strutture, che non possono essere considerate periferie umane.
È nostro dovere sollecitare una revisione delle procedure di accoglienza e gestione delle case di cura di anziani disabili: dobbiamo immaginare nuovi protocolli europei per meglio tutelare le persone fragili e permettere agli operatori sanitari di affrontare meglio la nuova sfida, che ormai è quasi vicina.
La COVID è ancora tra noi ed è doveroso non farsi trovare impreparati.
"
Salvatore DE MEO,2020-02-13,IT,Farm to Fork Strategy - the key role of farmers and rural areas (debate),https://www.europarl.europa.eu/doceo/document/CRE-9-2020-02-13-INT-4-078-0000_IT.html,"  Salvatore De Meo (PPE).   – Signor Presidente, onorevoli colleghi, caro Commissario, questo è un momento delicato. Gli agricoltori – vorrei che venisse chiaro questo concetto – sono economia viva, viventi, sono passione, sacrificio, lavoro vero, rappresentano un know how che si è tramandato in generazioni e si rigenera.
Da qui sento parlare spesso di sfide, ma vorrei ricordarvi che gli agricoltori ogni giorno accettano una sfida, combattono e sono pronti a raccogliere altre sfide, ma dobbiamo renderli protagonisti, non possiamo colpevolizzarli. Vorrei che venisse chiaro che qui c'è un'agricoltura di qualità, un'agricoltura che non significa essere in contrasto con il Green Deal.
Noi abbiamo ben presente che la politica agricola comunitaria è stata un elemento caratterizzante del processo integrativo dell'Unione europea ed è per questo che è una realtà rispetto a tante altre sfide che sono meritevoli ma che vanno sperimentate. Abbiamo il dovere con questa iniziativa di spingere sulla stagionalità, sulla territorialità, su una corretta informazione che non si può sintetizzare in un semaforo e in un algoritmo, perché dietro ogni prodotto c'è una storia e un'identità di un territorio. 
"
