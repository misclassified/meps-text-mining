MP,Date,Language,Title,Url,Content
Rosanna CONTE,2023-11-21,IT,Sustainable use of plant protection products (debate),https://www.europarl.europa.eu/doceo/document/CRE-9-2023-11-21-INT-2-037-0000_IT.html,"  Rosanna Conte (ID).   – Signora Presidente, onorevoli colleghi, ecco l'ideologia, ecco ciò che ha mosso la maggioranza di questo Parlamento quando ha approvato riduzioni drastiche sull'uso dei fitosanitari, che sono addirittura più restrittive di quelle proposte dalla Commissione. 
La relatrice ha esultato e chissà se farà altrettanto quando comprenderà di aver messo a rischio l'intera filiera agricola: o forse era proprio questo l'obiettivo! Che lo dichiarasse chiaramente, perché queste norme così stringenti vanno nella sola direzione ambientale e non considerano le esigenze produttive, per non parlare dei seri rischi per la sicurezza alimentare a cui espongono tutta l'Europa. 
Siamo di fronte a norme fatte per distruggere l'agricoltura europea, perché, cari colleghi, i nostri agricoltori non hanno bisogno di consulenze gratuite sulle misure preventive ma hanno bisogno di poter usare gli strumenti necessari per lavorare, soprattutto in mancanza di alternative valide. 
"
Rosanna CONTE,2023-11-21,IT,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-254-0000_IT.html,"  Rosanna Conte (ID).   – Signor Presidente, onorevoli colleghi, oltre 700 imprese a rischio, ripercussioni devastanti su migliaia di posti di lavoro e un impatto negativo su oltre il 30% del PIL italiano: ecco, sono solo alcuni degli effetti di questo assurdo regolamento per l'Italia che ha raggiunto un tasso di riciclo del 73,3%, ben nove anni prima dell'obiettivo definito dall'Unione europea. 
Eppure l'impegno profuso dalle aziende italiane non basterebbe per far fronte alle follie contenute in questa proposta che mira a sostituire il riciclo con il riuso. Il tutto senza considerare l'aumento dell'uso dell'acqua, dell'energia, dei prezzi per le aziende e i consumatori, oltre a possibili danni nel trasporto, nella conservazione e nella sicurezza di certi prodotti, soprattutto alimentari. 
Niente più vaschette per frutti rossi, buste di insalata, pellicole protettive, vasi di fiori, set di cortesia negli hotel, imballaggi per l'asporto. Per non parlare dell'impatto su vini e bevande. Il beneficio sarà davvero proporzionato all'impegno? 
No, questa è la via sbagliata e con il voto di domani abbiamo il dovere di stabilire un equilibrio tra la necessità di ridurre gli imballaggi e gli annessi rifiuti e le esigenze dei produttori.
"
Rosanna CONTE,2023-10-16,IT,Fisheries control (debate),https://www.europarl.europa.eu/doceo/document/CRE-9-2023-10-16-INT-1-160-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, tutto cambia per non cambiare nulla. Mi complimento con la Commissione e con il Consiglio per aver completamente sprecato quattro anni di negoziati. A tal proposito, vorrei sapere dov'è il Commissario questa sera.
Dovevamo consegnare alla pesca un regolamento controlli più snello e di più facile applicazione. Invece, avremo norme contorte e punitive, maggiore burocrazia e mancanza di armonizzazione. Siete addirittura riusciti a imporre l'obbligo di installare le telecamere a bordo per controllare il lavoro dei nostri pescatori, peraltro sulla base del rischio di infrazione, non su infrazioni che realmente sono avvenute. È una vergogna.
E allora, Commissario, immaginiamo insieme: come reagirebbe se io ora puntassi questa telecamera sui Suoi appunti o sul Suo telefonino? O se La registrassi mentre discute con il Suo staff o durante i Suoi incontri? Si sentirebbe forse violato, magari un po' in soggezione, sapendo di essere controllato? Quindi, perché fate questo ai pescatori?
Così avete dimostrato che il vostro intento era quello di infliggere l'ennesimo colpo per vessare la pesca. Infatti, i negoziati ai quali ho partecipato come relatrice ombra sono stati scanditi dai vostri continui ricatti per sabotare un accordo giusto, nel rispetto dei tre pilastri della sostenibilità. Sono anni che strumentalizzate la sostenibilità ambientale e degli stock attraverso proposte assurde, come il piano d'azione che vuole distruggere la pesca a strascico, e con riduzioni di pesca insostenibili, come quelle del WestMED o della CGPM. Per cosa? Per favorire il pesce sintetico, il pesce importato, le alternative vegetali o gli insetti, perché è questo che resterà, se continuerete così.
La Lega dice no e vota contro, perché gli aspetti positivi che come Parlamento siamo riusciti a inserire nel testo non bilanciano il danno che subirà la pesca per le insidie di questo regolamento. Convintamente abbiamo chiesto il rigetto dell'intera proposta. I nostri pescatori sono stanchi della vostra ideologia e meritano chiarezza per il futuro.
"
Rosanna CONTE,2023-10-04,IT,Resumption of the sitting,https://www.europarl.europa.eu/doceo/document/CRE-9-2023-10-04-INT-3-124-0000_IT.html,"  Rosanna Conte (ID).   – Signor Presidente, onorevoli colleghi, in quanto rappresentante da Venezia, ritengo doveroso anch'io ricordare le vittime del tragico incidente avvenuto ieri sera a Mestre. Erano trentacinque turisti stranieri di rientro da una giornata di visita a Venezia, quando il pullman è precipitato da un cavalcavia, prendendo fuoco. Come è stato detto, sono decedute ventuno persone, tra cui due bambini e l'autista di Treviso, e oltre quindici persone sono rimaste ferite, di cui cinque sono in gravi condizioni.
Il sindaco di Venezia, Luigi Brugnaro, ha decretato il lutto cittadino e il presidente della regione Veneto, Luca Zaia, ha esposto la bandiera a mezz'asta in tutte le sedi regionali in segno di lutto pubblico.
Credo sia importante che questo Parlamento esprima tutto il suo cordoglio per una simile tragedia e dimostri vicinanza alle vittime e alle loro famiglie in questo drammatico momento di dolore.
"
Rosanna CONTE,2023-10-04,IT,The proposed extension of glyphosate in the EU (debate),https://www.europarl.europa.eu/doceo/document/CRE-9-2023-10-04-INT-3-253-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, glifosato sì o glifosato no? Da anni l'Unione europea si interroga su questa sostanza e a ogni scadenza e rinnovo ci troviamo a riaprire un dibattito che tocca diverse sfere economiche e di salute pubblica.
Gli Stati membri che scelgono di autorizzare il glifosato lo fanno con prescrizioni di soglie e di modalità per rispondere alle necessità ambientali e sociali in termini di sicurezza, ma questo, in previsione di un'autorizzazione pluriennale, è un elemento da presidiare ancora di più.
Allo stesso tempo, le amministrazioni locali hanno la necessità di mettere in campo interventi efficaci, incompatibili con la burocrazia europea se questa risulta fine a se stessa. Ecco allora che, dopo tanti anni di pareri divergenti, il settore ha bisogno di un po' di chiarezza e oggi, dopo una legislatura che solleva agli agricoltori più incognite che certezze, facciamo nostre le conclusioni tecniche degli ultimi studi.
Alcuni dubbi, tuttavia, rimangono sul tavolo e la proposta di rinnovo dell'autorizzazione arriva senza grandi sforzi nel sostegno di Bruxelles alla ricerca di alternative naturali percorribili ed efficaci. Allora la domanda sorge spontanea: l'Unione europea sta agevolando la ricerca delle alternative? Siamo disposti a far valere le stesse norme tecniche d'utilizzo ai nostri partner commerciali negli accordi di libero scambio?
Il rinnovo dell'autorizzazione a cinque o dieci anni certifica il ritardo che ancora scontiamo nello sviluppo di alternative spendibili. Siate quantomeno onesti ed evitate cavilli burocratici inutili per chi ne ha bisogno e non ha alternative.
"
Rosanna CONTE,2023-10-03,IT,Medicine shortages and strategic healthcare autonomy in the EU (debate),https://www.europarl.europa.eu/doceo/document/CRE-9-2023-10-03-INT-2-247-0000_IT.html,"  Rosanna Conte (ID).   – Signor Presidente, onorevoli colleghi, non abbiamo abbastanza farmaci nell'Unione europea. Ormai da vent'anni a pagare le spese di queste carenze strutturali sono i cittadini, che solo in Italia hanno sofferto la totale assenza di quasi 900 farmaci lo scorso inverno. Sono numeri che devono farci riflettere non solo sulla carenza di farmaci, ma anche sulla dipendenza da Stati terzi.
È per questo che diversificare la produzione non basta. Bisogna soprattutto sostenere al più presto una nuova politica industriale che concentri in Europa la realizzazione dei principi attivi di cui abbiamo bisogno. La speranza è che queste soluzioni arrivino dalla prossima strategia farmaceutica, da cui tutti ci aspettiamo un deciso cambio di approccio.
Con la stagione invernale alle porte non possiamo più permetterci di ripetere gli stessi errori del passato e dipendere ancora da altri, specialmente quando si parla della salute dei nostri cittadini.
"
Rosanna CONTE,2023-10-02,IT,Rising precariousness in Europe including the need for aid to the most deprived (debate),https://www.europarl.europa.eu/doceo/document/CRE-9-2023-10-02-INT-1-064-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, la recente crisi energetica e l'inflazione galoppante stanno colpendo con forza le famiglie europee, non solo quelle delle fasce più deboli.
In Unione europea si stima che un nucleo familiare su tre faccia fatica ad arrivare a fine mese; in Italia questo dato scende a una famiglia su due. Ecco perché bisogna intervenire con urgenza e farlo su più livelli, per affrontare concretamente il problema di precariato, soprattutto di tutti quei lavoratori con contratto a tempo determinato e stagionali, molto diffusi in settori chiave come l'agricoltura, la pesca, il turismo e l'edilizia. Questi lavoratori vengono assunti per periodi limitati, solitamente durante le stagioni di picco dell'attività, e per questo si trovano in una situazione di instabilità e incertezza lavorativa ma anche creditizia.
Dobbiamo quindi intervenire sull'accesso al credito che oggi per i lavoratori precari è particolarmente difficile, se non impossibile, e dobbiamo unire le forze per adottare politiche e misure armonizzate che garantiscano tutele e diritti adeguati. Solo così riusciremo a regolamentare il lavoro stagionale e a garantire sicurezza e salute ai lavoratori.
"
Rosanna CONTE,2023-09-12,IT,"Towards a more disaster-resilient EU - protecting people from extreme heatwaves, floods and forest fires (debate)",https://www.europarl.europa.eu/doceo/document/CRE-9-2023-09-12-INT-2-044-0000_IT.html,"  Rosanna Conte (ID).   – Signor Presidente, onorevoli colleghi, risuona ancora nelle mie orecchie il rumore della grandine che lo scorso luglio si è abbattuta con forza in Veneto, Friuli Venezia Giulia e Trentino-Alto Adige: chicchi di ghiaccio così grandi da riempire il palmo di una mano e devastare auto e culture; raffiche di vento tali da scoperchiare tetti e sradicare alberi; persone e animali feriti dall'impeto del maltempo. 
E come dimenticare l'alluvione che si è abbattuta in Emilia-Romagna... Una vera catastrofe! Una catastrofe con danni che in parte si potevano evitare se fossero state adottate tutte le misure di prevenzione, cosa che il governatore di sinistra non ha evidentemente fatto, giusto per rispondere alla collega. Ma le regioni del Nord-est dell'Italia hanno saputo reagire e rialzarsi, grazie alla tenacia della popolazione e anche all'incessante lavoro di vigili del fuoco, Protezione Civile, Alpini e volontari. 
Ma è innegabile che ogni evento estremo indebolisca il nostro territorio ed esponga a pericoli i cittadini. Bruxelles la smetta di perdere tempo con misure spot che guardano al 2050 e ignorano i problemi che imprese e famiglie devono affrontare oggi.
Per essere davvero resilienti, gli Stati hanno bisogno di risposte rapide ed efficaci subito. Qui e ora. 
"
Rosanna CONTE,2023-09-11,IT,Surface water and groundwater pollutants (debate),https://www.europarl.europa.eu/doceo/document/CRE-9-2023-09-11-INT-1-083-0000_IT.html,"  Rosanna Conte,  a nome del gruppo ID. – Signora Presidente, l'ambizione e gli obiettivi di questa direttiva erano noti fin dall'inizio. Peccato che il risultato non sia stato pienamente in linea con le aspettative. 
Tutti vogliamo tutelare la salute dei nostri cittadini, considerando l'importanza che l'acqua ha nelle nostre vite e gli usi in campo agricolo e industriale. Con la nuova direttiva i dati saranno a disposizione dei cittadini. E questo, insieme all'aggiornamento delle definizioni, renderà il monitoraggio più trasparente e consapevole.
Allo stesso tempo, bisogna essere realisti e fissare degli standard raggiungibili, a costi sostenibili: in Veneto, la mia regione, le autorità di controllo dovranno monitorare più di 900 corpi idrici e ci dicono di aver bisogno di tempi e metodi adatti ai nuovi standard.
Questo non possiamo ignorarlo e non vogliamo illudere i nostri cittadini. È l'ora di mettere un freno a queste ideologie e restituire ai veneti, agli italiani e agli europei le tutele che meritano.
"
Rosanna CONTE,2023-07-11,IT,Nature restoration (debate),https://www.europarl.europa.eu/doceo/document/CRE-9-2023-07-11-INT-2-075-0000_IT.html,"  Rosanna Conte (ID).   – Signora Presidente, signor Commissario, onorevoli colleghi, bocciato in commissione PECH, bocciato in commissione AGRI, bocciato in commissione ENVI e, si direbbe, il quarto viene da sé. E in questo caso è ciò che chiediamo a questa plenaria.
Ancora una volta, sperando che sia l'ultima, puntiamo a rigettare un regolamento che danneggia le attività produttive, nascondendosi dietro il nobile intento della difesa della natura.
Meno terre per gli agricoltori, meno mare per i pescatori, meno attività per le imprese e meno prodotti europei e posti di lavoro per i nostri cittadini. Ecco i pesanti contraccolpi delle proposte contenute in un regolamento permeato di ideologia e controproducente per la natura stessa.
Non è ciò che vogliamo, e soprattutto non è ciò che meritano i cittadini e il pianeta!
La Commissione europea smetta di svenderci ai paesi terzi, gli unici a beneficiare di questo ambientalismo ipocrita.
"
Rosanna CONTE,2023-06-12,IT,Statements by the President,https://www.europarl.europa.eu/doceo/document/CRE-9-2023-06-12-INT-1-009-0000_IT.html,"  Rosanna Conte (ID).   – Signora Presidente, onorevoli colleghi, vorrei ricordare la ragazza che è deceduta a causa delle fiamme in un incendio l'altro giorno qui a Bruxelles. So che non si può chiedere un minuto di silenzio, ma volevo associarmi a tutti quei ragazzi che si trasferiscono qui in Europa per costruire questa Unione e danno un'importanza a quello che per noi è un grande significato. Quindi chiedo un minuto di silenzio, se possibile. 
"
Rosanna CONTE,2023-05-11,IT,Protecting and restoring marine ecosystems for sustainable and resilient fisheries - Agreement of the IGC on Marine Biodiversity of Areas Beyond National Jurisdiction (High Seas Treaty) (debate),https://www.europarl.europa.eu/doceo/document/CRE-9-2023-05-11-INT-4-048-0000_IT.html,"  Rosanna Conte,  a nome del gruppo ID. – Signor Presidente, signor Commissario, onorevoli colleghi, sarò diretta: questo piano d'azione non ci piace.
E glielo dico mostrando un pezzo di rete che i nostri pescatori usano per lo strascico in Italia: vede la grandezza delle maglie? Sa che l'impatto sui fondali del nostro strascico non è come quello extra-UE? Ha sentito le sirene dei pescatori che hanno manifestato in Europa l'altro giorno?
Questo piano d'azione è un boomerang che dimostra ancora una volta che le politiche dell'Unione europea sono inadeguate e distanti dalla realtà, dalla vita di mare e di banchina che vivono i nostri pescatori.
In nome di un ambientalismo ideologico volete vietare la pesca a strascico praticata da ben 2 088 imbarcazioni italiane, che riforniscono l'80 % del pesce venduto nei nostri mercati ittici e pescherie.
Ci chiedete di rinunciare al 20 % della flotta italiana e a intere filiere ittiche per far spazio al pesce importato da paesi terzi che nemmeno rispettano le nostre stesse regole e standard o, peggio, per rifilarci pesce prodotto in laboratorio.
È questo quello che veramente volete per il futuro alimentare dell'Unione europea?
Ieri l'abbiamo detto forte e chiaro con un flash-mob: siamo dalla parte dei pescatori e anche di tutti quei cittadini che vogliono continuare a consumare pesce italiano ed europeo, che è sinonimo di qualità e sicurezza.
Ci dia delle risposte sul futuro dello strascico e della tassazione di carburante ma non ci rifili la solita favoletta che il piano d'azione non è vincolante, perché sappiamo bene che sarà la matrice delle future proposte di regolamento che, sì, saranno vincolanti.
Noi difenderemo la nostra economia del mare da questa minaccia. Voi ricordate di guardare in faccia i pescatori e le loro famiglie prima di condannarli a queste proposte scellerate.
"
Rosanna CONTE,2023-02-16,IT,Availability of fertilisers in the EU (debate),https://www.europarl.europa.eu/doceo/document/CRE-9-2023-02-16-INT-4-044-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, sostenere gli agricoltori e i consumatori europei: questa deve essere la priorità dell'Unione europea di fronte alle minacce alla sicurezza alimentare portate in luce dal conflitto in Ucraina.
La carenza di prodotti e fertilizzanti, a cui abbiamo assistito in quest'ultimo anno, ha sottolineato la necessità di rafforzare la produzione e la sovranità alimentare europea. Per questo, come relatrice per il gruppo ID, ho avanzato delle proposte costruttive a questa risoluzione, sulla quale abbiamo lavorato in modo proficuo e positivo. Il nostro obiettivo è che i concimi diventino davvero disponibili e accessibili economicamente e che si riduca la dipendenza dell'Unione europea dei paesi terzi.
Importiamo troppo e produciamo troppo poco, quindi bisogna cambiare rotta. L'Unione europea deve puntare sui suoi agricoltori e fornire loro tutti gli strumenti per creare una catena del valore sostenibile. Ecco perché abbiamo chiesto di equiparare ai concimi chimici anche tutti quei nutrienti provenienti dal letame trasformato. Inoltre, abbiamo chiesto di incrementare la diffusione regionale di impianti di biogas di piccola e media scala dediti alla produzione di fertilizzanti, in particolare digestato ed energia.
Questa risoluzione riporta un po' di buon senso nelle Aule europee in tema di agricoltura e dei suoi impegni ambientali. Troppo spesso, infatti, la Commissione europea dimentica che per avere impegni percorribili servono risorse alternative e innovazione, a cominciare dall'utilizzo di prodotti e tecnologie che il primo settore ha già sviluppato come proprio patrimonio di conoscenza, come peraltro dimostrato da anni dagli agricoltori italiani. Solo così riusciamo a riacquistare forza produttiva che i cittadini europei si aspettano e a garantire il corretto approvvigionamento alimentare.
"
Rosanna CONTE,2023-01-18,IT,Small-scale fisheries situation in the EU and future perspectives (debate),https://www.europarl.europa.eu/doceo/document/CRE-9-2023-01-18-INT-3-475-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, la direzione giusta è la via intrapresa da questa relazione dove abbiamo lavorato tutti, a dimostrazione che quando si uniscono le forze si raggiungono buoni accordi. 
La pesca artigianale è il cuore della pesca europea ed incarna i valori e le tradizioni più profonde. È una pesca sostenibile, più selettiva e meno inquinante, portata avanti con sacrifici e passione dei nostri pescatori, uomini e donne forti e fieri, che ci garantiscono prodotti sani e di qualità. Bisogna riconoscere il loro valore e il loro ruolo strategico a livello economico, ambientale e sociale, visto l'impatto occupazionale e di crescita delle comunità costiere lagunari. 
Per questo abbiamo voluto sottolineare il valore aggiunto che la pesca di piccola scala apporta ai mari, agli stock ittici e alla società. Le nostre proposte sono state chiare: destinare i fondi FEAMPA per ammodernare le imbarcazioni e garantire più sicurezza e agibilità a bordo; favorire la vendita diretta per aumentare la redditività dei pescatori e promuovere prodotti locali; valorizzare giovani e donne; considerare anche tutti gli altri fattori che impattano sui mari, perché la pesca non è l'unica responsabile dell'impoverimento degli stock. 
L'invito è che la Commissione tenga conto di questa posizione del Parlamento europeo, soprattutto nel regolamento controlli e nella prossima revisione della politica comune della pesca. Cercate di non distruggere ciò che è rimasto di buono. 
La pesca europea vuole vivere. 
"
Rosanna CONTE,2022-12-12,IT,Towards equal rights for persons with disabilities (debate),https://www.europarl.europa.eu/doceo/document/CRE-9-2022-12-12-INT-1-078-0000_IT.html,"  Rosanna Conte (ID).   – Signora Presidente, onorevoli colleghi, di recente stiamo assistendo a una ritrovata e unanime consapevolezza sul tema della disabilità, come dimostrano le numerose proposte legislative e i dibattiti istituzionali sempre più frequenti. È evidente, tuttavia, che tutto questo non basta e bisogna dirlo con chiarezza.
Sono troppi gli ostacoli che impediscono alle persone con disabilità una partecipazione attiva nella società, a partire dalla formazione nelle scuole, dove ancora persistono limiti di inclusione, fino ad arrivare all'occupazione, dove spesso i pregiudizi hanno la meglio sulle competenze.
Se a tutto ciò aggiungiamo che in molti Stati membri ancora non esiste un riconoscimento giuridico e contributivo per i caregiver, che assistono le persone con disabilità, capiamo che le lacune sono ancora molte.
Insomma, c'è urgente bisogno di cambiamento pratico ma anche culturale, che permetta alle persone con disabilità di sentirsi protagonisti e non solo destinatari di politiche assistenziali e che permetta a ognuno di noi di riconoscerci in una società veramente inclusiva e accessibile per tutti.
"
Rosanna CONTE,2022-10-20,IT,Commission implementing Regulation (EU) 2022/1614 of 15 September 2022 determining the existing deep-sea fishing areas and establishing a list of areas where vulnerable marine ecosystems are known to occur or are likely to occur (debate),https://www.europarl.europa.eu/doceo/document/CRE-9-2022-10-20-INT-4-053-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, un precedente. 
Questo regolamento ci preoccupa, non solo per le ragioni espresse poco fa dai colleghi, ma anche perché può costituire un precedente per altri mari. Penso ad esempio al Mar Mediterraneo o al mio Mar Adriatico, dove vietare lo strascico sarebbe deleterio per le nostre aziende di pesca e la nostra economia.
La gestione della pesca è in generale una materia complessa e lo strascico non fa eccezione. La flotta è specializzata, fermare questo mestiere significherebbe demolire la flotta stessa. Per lo strascico europeo molto è stato fatto e si continua a fare, fra politica comune della pesca e politiche nazionali. 
Bisogna progredire nella giusta direzione con aggiustamenti progressivi, valutando gli impatti delle misure, le risposte degli stock, l'andamento economico e produttivo di un comparto che vede in gioco investimenti consistenti, occupazione e mercato fiorente. In sintesi, bisogna essere sostenibili, nel totale senso del termine.
Invece, da anni assistiamo a una demonizzazione della pesca, e in particolare della pesca a strascico. Il vero problema è che non si vuole distinguere lo strascico mirato, sostenibile e all'avanguardia, che usano i nostri pescatori, rispetto a quello che viene esercitato dai paesi terzi, predatori di fondali senza riserve. Questo non fa altro che preoccupare e avvilire i pescatori europei, angosciati da continue politiche di riduzione e divieti, anche laddove c'è impegno e voglia di essere sostenibili e soprattutto di sopravvivere.
Allora la Commissione deve prendersi la responsabilità di dire che vuole smantellare la flotta peschereccia dell'Unione europea, che vuole importare solo pesce e prodotti ittici extra-UE, magari da quegli stessi Stati che hanno cartellini gialli e rossi per la pesca IUU. 
Io Le chiedo, Commissaria, volete davvero la morte della pesca europea?
Se l'intenzione è quella di far morire lo strascico italiano ed europeo, dovete dirlo chiaramente. Sappiate però che da questo Parlamento troverete una dura opposizione.
"
Rosanna CONTE,2022-10-19,IT,Global food security as follow-up to the G20 Agriculture Ministers meeting (debate),https://www.europarl.europa.eu/doceo/document/CRE-9-2022-10-19-INT-3-417-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, pochi mesi: è il tempo che è bastato per far precipitare la sicurezza alimentare mondiale. La guerra in Ucraina, la carenza globale, il panico generale. 
Con un effetto a catena, le grandi potenze hanno iniziato a vietare le esportazioni agricole. Cina, India, Malesia e Stati Uniti hanno deciso di tutelarsi a danno di chi, come l'Unione europea, contava su questi prodotti. Infatti, in pochi mesi, l'Unione europea si è trovata ad affrontare una crisi che coinvolge combustibili, fertilizzanti e alimenti, in particolare grano, mais e oli vegetali. Queste materie prime stanno registrando scorte basse, produzione ridotta e catene di approvvigionamento interrotte.
Cosa fare? A livello globale, il vertice G20 a Bali ha chiesto un impegno formale alle principali economie mondiali per concentrarsi sulla sicurezza alimentare e revocare le restrizioni commerciali. A livello europeo, dobbiamo rivedere le politiche di approvvigionamento portate avanti finora, fortemente dipendenti dall'estero, bisogna ricominciare a produrre e potenziare la nostra sovranità alimentare.
Da italiana, voglio lodare i progressi in campo tecnologico e digitale del nostro settore agricolo che, unendo innovazione e tradizione, continua a fornirci prodotti sicuri e di qualità. Produzioni locali che dobbiamo valorizzare, non sabotare dall'interno con follie come il Nutri-Score, che ingrassano le multinazionali a danno dei cittadini.
Ora è il momento di concretezza, per assicurare il cibo sulle nostre tavole. Basta ideologia.
"
Rosanna CONTE,2022-10-04,IT,Question Time (Commission) Tackling depopulation through cohesion policy instrument,https://www.europarl.europa.eu/doceo/document/CRE-9-2022-10-04-INT-2-223-0000_IT.html,"  Rosanna Conte (ID).   – Signor Presidente, onorevoli colleghi, Commissaria Ferreira, il fenomeno dello spopolamento sta portando aree remote e montane ad attrarre e trattenere sempre meno popolazione. Questo perché fino ad oggi queste zone non hanno avuto il supporto necessario e gli strumenti giusti per prevenire questa fuga. È chiaro che se la popolazione e soprattutto i giovani non hanno accesso a servizi, occupazione e infrastrutture, perdono l'interesse a vivere nelle zone rurali e montane.
Per non parlare di altri problemi che diventano al contempo causa e conseguenza dello spopolamento. Ad esempio, la ricomparsa di animali selvatici nei centri abitati, come la presenza sempre più frequente di lupi nel Nord Italia, che ha impatti negativi non solo su allevamenti e aziende agricole, ma anche sulle famiglie locali e sulla popolazione potenziale, ovvero i turisti sempre più scoraggiati e impauriti. 
Alla luce di questi episodi e della risoluzione del Parlamento sull'evoluzione demografica, le chiedo: gli Stati membri stanno già adottando misure della nuova politica di coesione per contrastare il fenomeno dello spopolamento? Ci sono stati progressi rispetto alla vecchia programmazione? Allo stato attuale, ritiene che il coinvolgimento delle autorità locali sia ad un livello soddisfacente? 
"
Rosanna CONTE,2022-09-13,IT,"Consequences of drought, fire, and other extreme weather phenomena: increasing EU's efforts to fight climate change (debate)",https://www.europarl.europa.eu/doceo/document/CRE-9-2022-09-13-INT-2-025-0000_IT.html,"  Rosanna Conte (ID).   – Signor Presidente, onorevoli colleghi, eventi meteorologici estremi e disastri naturali stanno diventando sempre più frequenti. In Italia è da ormai qualche anno che assistiamo ad ondate di maltempo che provocano enormi danni: danni ambientali con alberi, fiumi e paesaggi danneggiati; danni economici, con interi raccolti rovinati e colture compromesse, con imprese da ripulire, a volte da ricostruire in caso di incendi, e danni a cittadini e famiglie che devono sostenere i costi di questi disastri.
Ricordo ancora la tempesta Vaia che nel 2018 ha colpito il Veneto, la mia regione, distruggendo foreste, biodiversità e comunità intere che, con fatica ma dignità, hanno saputo rialzarsi e ricostruire. Non da ultimo le recenti trombe d'aria che si sono abbattute sul litorale, causando grandi danni alle zone costiere e balneari. E sempre quest'estate la siccità ha contribuito a far divampare incendi in Friuli Venezia Giulia, danneggiando ben 4 000 ettari di bosco del Carso.
Di fronte a questa nuova spiacevole normalità, gli Stati membri devono essere pronti a intervenire e l'Europa deve fornire strumenti adeguati: servono piani di prevenzione e tutela del paesaggio ma anche strumenti di risposta rapida per garantire che la Protezione Civile e i Vigili del Fuoco possano gestire queste emergenze. 
Il cambiamento climatico esige che mitigazione e adattamento siano la guida delle prossime politiche dell'Unione europea, politiche che devono essere a misura di natura e di uomo, perché non è con la fanatica ideologia ambientalista che si affrontano e si risolvono i problemi.
"
Rosanna CONTE,2022-09-12,IT,Deforestation Regulation (debate),https://www.europarl.europa.eu/doceo/document/CRE-9-2022-09-12-INT-1-091-0000_IT.html,"  Rosanna Conte (ID).   – Signor Presidente, onorevoli colleghi, ogni anno si perdono circa 8,8 milioni di ettari di terreno forestale nel mondo. Bisogna adottare politiche di buona gestione e protezione delle foreste che siano condivise e riconosciute anche dai Paesi extra-UE, così da ridurre la deforestazione e il degrado forestale.
Ed è altrettanto importante che gli obiettivi di questo regolamento siano perseguiti minimizzando gli impatti sulle imprese, soprattutto le piccole e medie imprese, e sulle comunità locali. Per questo avremmo preferito un periodo di transizione di 24 mesi per conformarsi alle nuove norme.
Parimenti, non possiamo accettare la demonizzazione di alcuni settori: è il caso della pelle, dei pellami e del cuoio, che devono essere esclusi dal regolamento dato che non causano deforestazione diretta.
Ricordiamoci che ogni divieto imposto comporta la deviazione degli stessi prodotti verso altri mercati, come Cina e India, creando disparità tra i produttori. Puntiamo piuttosto alla costruzione di partenariati, allo sviluppo sostenibile di comunità locali e metodi di agricoltura.
"
Rosanna CONTE,2022-01-20,IT,Protection of animals during transport - Protection of animals during transport (Recommendation) (debate),https://www.europarl.europa.eu/doceo/document/CRE-9-2022-01-20-INT-4-074-0000_IT.html,"  Rosanna Conte,  a nome del gruppo ID. – Signora Presidente, signora Commissaria, onorevoli colleghi, dopo un anno e mezzo di negoziati siamo alla resa dei conti.
Non ho mai nascosto le mie perplessità verso questa commissione d'inchiesta, perché sin dall'inizio si è affrontato il benessere animale con un approccio ideologico, teso a demonizzare un settore produttivo e all'avanguardia piuttosto che a tutelare davvero il benessere animale.
In Europa abbiamo tra i più alti standard di benessere animale al mondo e sono racchiusi proprio nel regolamento (CE) n. 1/2005, un regolamento che non deve essere stravolto, ma implementato correttamente e rispettato con rigore da tutti gli Stati membri, così da ridurre violazioni e infrazioni.
Per questo abbiamo chiesto controlli severi e puntuali, soprattutto alla partenza, e magari resi più rapidi grazie anche a un sistema di raccolta dati centralizzato e facilmente consultabile dalle autorità, al fine di monitorare, ridurre i ritardi e snellire la burocrazia.
Come gruppo abbiamo proposto anche di prevedere fondi specifici per ammodernare i veicoli in termini di struttura, tecnologia e sicurezza, così da garantire migliori condizioni di trasporto: dai sistemi di ventilazione a quelli di carico e scarico, perché è inutile auspicare miglioramenti se non diamo al settore gli strumenti adeguati per metterli in pratica.
E non è certo vietando i viaggi o limitandone la durata che si risolve il problema e non si risolve nemmeno chiedendo di sostituire il trasporto di animali vivi con il trasporto di carne, carcasse o materiale genetico, perché non è possibile: i mercati sono diversi, così come sono diverse anche le competenze e le figure impiegate.
Va bene ridurre il trasporto laddove possibile, in particolare quando si ha a che fare con paesi terzi che non rispettano i nostri stessi standard, ma non va bene parlare di ""sostituzione"" del trasporto vivo e volerla addirittura finanziare con la PAC, sottraendo fondi ai nostri agricoltori. Così come non è giusto sostenere unicamente una dieta vegetale, abbandonando carne, latte e uova che fanno parte della nostra cultura culinaria e della dieta mediterranea.
Una nota di merito va alla richiesta di maggiore impegno verso la tutela delle specie non adeguatamente coperte dal regolamento, tra cui cani e gatti: tutti auspichiamo che il regolamento venga integrato con disposizioni che garantiscano il benessere dei nostri amici a quattro zampe trasportati a fini commerciali.
Positiva anche l'attenzione verso animali più vulnerabili, come i non svezzati, le femmine gravide e gli animali a fine carriera. Per loro è necessario potersi affidare a valutazioni scientifiche e legare l'autorizzazione al trasporto al parere veterinario, al fine di ridurne lo stress e proteggerli adeguatamente.
Come sempre serve equilibrio e alcune di queste raccomandazioni vacillano e non ci soddisfano pienamente.
Avevamo un'importante opportunità: quella di contribuire con proposte concrete e di buon senso a porre le basi per la prossima legislazione sul benessere animale, occasione mancata. Peccato.
"
Rosanna CONTE,2021-11-24,IT,A European Action Plan Against Rare Diseases (debate),https://www.europarl.europa.eu/doceo/document/CRE-9-2021-11-24-INT-3-296-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, le malattie rare colpiscono 30 milioni di cittadini europei. Ad oggi le competenze e conoscenze mediche non sono all'altezza. Le offerte di assistenza sanitaria sono inadeguate e gli investimenti nella ricerca sono limitati. Pensiamo addirittura che l'ultima politica generale dell'Unione europea su tali malattie risale al 2009.
Basterebbero queste indicazioni per incoraggiare, nei tempi più rapidi possibili, un piano europeo contro le malattie rare, a tutela di tutti quei pazienti orfani dei sistemi sanitari nazionali, che troppo spesso non garantiscono loro diagnosi accurate e trattamenti adeguati.
È fondamentale che il nuovo piano sia strutturato sulla base di un coordinamento con la nuova strategia europea per l'assistenza sanitaria a lungo termine, prevista per la seconda metà del 2022. Le parole chiave sono inclusione e accessibilità, ma perdono il loro senso se manca una forte strategia condivisa basata su un reale coinvolgimento dei pazienti, che possono e devono contribuire al meglio in questo processo. Sono loro i primi a conoscere i veri bisogni e le carenze attuali. 
E non dobbiamo dimenticare il ruolo indispensabile degli assistenti ai pazienti, i care givers, figure fondamentali che troppo spesso non sono tutelati o riconosciuti giuridicamente.
Insomma, il confronto deve essere con i pazienti e non sui pazienti, e tutti quei finanziamenti a sostegno della lotta alle malattie rare non dovrebbero essere indirizzati solo a istituti e strutture, ma devono sostenere processi di aiuto all'autonomia delle persone affette da malattie rare e disabilità.
L'attenzione è alta, ma è necessaria maggiore concretezza. Oggi l'obiettivo è ancora lontano.
"
Rosanna CONTE,2021-10-06,IT,European solutions to the rise of energy prices for businesses and consumers: the role of energy efficiency and renewable energy and the need to tackle energy poverty (debate),https://www.europarl.europa.eu/doceo/document/CRE-9-2021-10-06-INT-3-079-0000_IT.html,"  Rosanna Conte (ID).   – Signora Presidente, onorevoli colleghi, in Europa il 10 % delle famiglie vive in condizioni di povertà energetica; ben 2,7 milioni di lavoratori non possono permettersi riscaldamenti a casa.
Si tratta di una situazione di emergenza sociale e sanitaria allarmante, che rischia di peggiorare per l'aumento delle bollette e per la crisi del COVID ancora presente.
Ecco perché bisogna agire subito, con misure d'urgenza a livello europeo, magari investimenti e agevolazioni nel campo dell'edilizia residenziale.
Siamo ben lontani dalla transizione ecologica che l'Unione europea ha in mente, che fissa obiettivi irrealistici e dimentica del tutto il tema della povertà energetica.
Non possiamo chiedere agli Stati dell'Unione europea di rinunciare al gas naturale e poi legarci alla tecnologia e alle materie prime di paesi terzi come la Cina, che di certo contribuisce all'inquinamento globale molto più dell'Europa.
Noi non ci stiamo e decidiamo di restare al fianco di tutte quelle famiglie e imprese che rischiano di essere lasciate indietro, sacrificate nel nome di un bla bla bla lontano anni luce da quella dimensione sociale di cui l'Europa si riempie tanto la bocca.
"
Rosanna CONTE,2021-09-14,IT,Natural disasters during the summer 2021 - Impacts of natural disasters in Europe due to climate change (debate),https://www.europarl.europa.eu/doceo/document/CRE-9-2021-09-14-INT-2-081-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, le catastrofi naturali dell'estate 2021 sono solo la punta dell'iceberg, perché già da diverso tempo riceviamo segnali allarmanti in tutta Europa.
L'Italia è stata colpita da una serie di incendi che costeranno circa un miliardo di euro, oltre all'incalcolabile impatto sull'intero ecosistema e sulla vita dei cittadini.
Pensate che la mia regione, il Veneto, è sistematicamente tra le più colpite a livello economico dalle calamità naturali: le forti grandinate distruggono le colture e le frequenti alluvioni e inondazioni impattano negativamente sui nostri produttori. Lo spettro di un'altra tempesta Vaia, che ha devastato il Veneto nel 2018, spaventa tutti noi.
Se è vero che i recenti fenomeni rappresentano un problema a livello sistemico, allora abbiamo il dovere di attrezzare le imprese di adeguati strumenti di sostegno e di reazione, ma soprattutto di prevenzione di tali fenomeni. Per questo bisogna rafforzare la solidarietà e il meccanismo unionale di protezione civile.
E poi dobbiamo rendere le nostre piccole e medie imprese resilienti e meno vulnerabili al cambiamento climatico, attraverso un percorso di accompagnamento graduale, che non aggiunga oneri e costi alle imprese.
Le parole chiave sono gradualità e adattamento: solo così sarà possibile far fronte alle avversità climatiche e permettere alle nostre imprese di essere pronte a reagire.
"
Rosanna CONTE,2021-07-05,IT,"European Maritime, Fisheries and Aquaculture Fund (debate)",https://www.europarl.europa.eu/doceo/document/CRE-9-2021-07-05-INT-1-093-0000_IT.html,"  Rosanna Conte,  a nome del gruppo ID. – Signora Presidente, signor Commissario, onorevoli colleghi, ce l'abbiamo fatta. Dopo anni di negoziati possiamo finalmente consegnare ai nostri pescatori e acquacoltori un nuovo Fondo europeo per gli affari marittimi, la pesca e l'acquacoltura. 
La nuova programmazione 2021-2027 potrà contare su misure che vanno verso la sostenibilità in tutti i suoi tre pilastri. Non è stato facile, ma anche grazie all'azione costruttiva del mio gruppo, abbiamo raggiunto un certo equilibrio tra le istanze ambientali e quelle sociali ed economiche, soprattutto dei piccoli operatori e delle piccole e medie imprese.
Mi riferisco, ad esempio, al raddoppio del supporto all'arresto temporaneo fino a 12 mesi; ai sostegni per i giovani; al supporto mirato all'acquacoltura; all'accesso facilitato al credito e agli strumenti assicurativi in caso di eventi eccezionali che ahimè diventano invece sempre più frequenti.
Bene anche la possibilità di ammodernare i pescherecci e aumentare la stazza lorda per migliorare la sicurezza e le condizioni di vita a bordo e la possibilità di finanziare la costruzione di porti per agevolare la piccola pesca. 
Purtroppo, il budget è stato ridotto, ma nel complesso questo nuovo FEAMPA rappresenta un primo passo verso un nuovo paradigma della politica europea per tutelare davvero la nostra pesca e la nostra acquacoltura, il tutto salvaguardando le nostre comunità costiere, la biodiversità marina e la sicurezza alimentare. 
Quindi grazie al relatore Mato, al collega Millán Mon e a tutti i relatori ombra per il lavoro svolto insieme. Ora la palla passa agli Stati membri e alle regioni.
"
Rosanna CONTE,2021-06-08,IT,Climate-resilient EU fisheries and aquaculture (debate),https://www.europarl.europa.eu/doceo/document/CRE-9-2021-06-08-INT-2-347-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, adattamento e mitigazione: questi i concetti che dovrebbero guidare le misure future per contrastare gli effetti dei cambiamenti climatici.
Per rendere la pesca e l'acquacoltura europee più resilienti bisognerebbe innanzitutto cambiare paradigma, ovvero smettere di guardare il settore ittico come unico colpevole dell'impoverimento e dell'inquinamento dei mari e capire, invece, che pescatori e acquacoltori sono tra le prime vittime e che andrebbero coinvolti per proporre soluzioni per bacino.
L'aumento della temperatura delle acque ma anche altri fattori ambientali favoriscono fenomeni che comportano alterazioni nell'equilibrio degli stock ittici. Ne sono la prova le tante meduse, la mucillaggine e l'invasione del granchio blu nel Mar Adriatico.
È un effetto a catena che crea ripercussioni nelle specie indigene, nelle attività di acquacoltura e pesca, nella trasformazione, nel commercio, nel sostentamento delle comunità, nella sicurezza alimentare.
Bisogna indicare una risposta istituzionale che affronti queste esigenze in modo flessibile e rapido. Solo così si potrà aumentare la capacità di resilienza ambientale, economica e sociale di tutte le parti coinvolte e ridurne la vulnerabilità.
Imporre misure sempre più restrittive alla pesca, come quelle che stanno preoccupando i pescatori del Mediterraneo, non fa altro che disperdere energie, creare sfiducia nelle istituzioni e generare tensioni e proteste. Il 12 giugno i pescatori italiani fermeranno l'attività per dire basta alle continue limitazioni. 
Faccio un appello al Commissario Sinkevičius: visiti i nostri porti, riveda i piani di gestione il prima possibile e li adatti alle esigenze socioeconomiche prima che sia troppo tardi. L'UE non può danneggiare ancora un settore strategico come la pesca.
"
Rosanna CONTE,2021-04-28,IT,5th anniversary of the Peace Agreement in Colombia (debate),https://www.europarl.europa.eu/doceo/document/CRE-9-2021-04-28-INT-3-258-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, cinquant'anni di guerra, più di duecentomila vittime, cinque anni di pace che hanno salvato molte vite. Questo quinto anniversario dell'accordo di pace rappresenta un segnale importante per la Colombia e per il mondo. 
Il ruolo dell'Unione e dei suoi Stati membri nel processo di pace è stato cruciale, anche grazie ai cosiddetti laboratori di pace che hanno contribuito a ricostruire lo sviluppo economico e sociale della Colombia, un Paese che è stato logorato da anni di violenze, conflitti e forti disuguaglianze, ma che in questi anni ha saputo rialzarsi grazie alla forza della sua gente. Quella stessa gente che negli anni di guerriglia scappava nei vicini Ecuador e Venezuela e che oggi si trova, invece, ad accogliere in Colombia i venezuelani che fuggono dal regime di Maduro.
Duemila chilometri di confine tra Colombia e Venezuela, che nell'ultimo mese sono stati teatro di nuovi scontri e milioni di sfollati in continua ricerca di protezione. I dissidenti delle FARC, contrari all'accordo di pace, hanno trovato la complicità di Maduro riaprendo così le violenze e le ferite di un passato non troppo lontano.
Commissario, l'Unione non può permettere che un dittatore aggravi una crisi umanitaria e riaccenda una guerra. Bisogna fermare questa minaccia: ne va della vita dei cittadini colombiani e venezuelani ma anche della pace che deve essere preservata. 
"
Rosanna CONTE,2021-04-27,IT,Saving the summer tourism season - EU support to the hospitality sector (debate),https://www.europarl.europa.eu/doceo/document/CRE-9-2021-04-27-INT-2-298-0000_IT.html,"  Rosanna Conte (ID).   – Signora Presidente, onorevoli colleghi, decine di milioni di cittadini europei hanno rinunciato a programmare le ferie e le vacanze a causa dell'incertezza delle restrizioni. Incertezze che sono anche frutto dei ritardi nella campagna vaccinale. Di fatto, il settore più colpito da questa pandemia rischia un'altra estate da incubo e a farne le spese saranno gli albergatori, i ristoratori, i balneari e i lavoratori stagionali che per il secondo anno rischiano grosse perdite. Occorre fare di più. 
Da tempo chiediamo che Bruxelles metta a disposizione strumenti ad hoc per il turismo e la ristorazione, così da garantire viaggi e soggiorni sicuri senza discriminare chi non è ancora vaccinato. Per esempio, sarebbe un ottimo incentivo offrire test gratuiti o quanto meno a prezzi agevolati per chi decide di partire in vacanza e assicurare controlli all'arrivo e alla partenza. Bisogna agire subito: l'estate è alle porte, non possiamo permetterci un altro fallimento. 
"
Rosanna CONTE,2021-04-26,IT,Multiannual management plan for bluefin tuna in the eastern Atlantic and the Mediterranean (debate),https://www.europarl.europa.eu/doceo/document/CRE-9-2021-04-26-INT-1-169-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, il fatto sorprendente è che il Consiglio abbia ritrattato dopo che l'accordo era stato raggiunto. Questo denota un comportamento quanto meno inusuale, che non dovrebbe più ripetersi per rispetto del Parlamento e dei cittadini. Però è stato incoraggiante vedere l'unità del Parlamento e la forza con cui difende delle disposizioni giuste ed eque, soprattutto considerando i danni subiti dal settore della pesca a causa del COVID.
E imparando la lezione proprio dall'attuale pandemia, ritengo importante che questo nuovo piano di gestione nel tonno rosso permetta di prolungare fino a dieci giorni la stagione di pesca. Il mio gruppo ha insistito, affinché anche in futuro, sia possibile estendere la stagione di pesca, non solo in caso di crisi sanitaria pubblica, ma in occasione di eventi climatici avversi che sono sempre più imprevedibili e frequenti. Questo aiuterà i pescatori e tutta la filiera. Infatti, la priorità deve essere sempre la tutela della vita e della sicurezza in mare dei nostri pescatori.
Inoltre, ci siamo battuti con forza anche per dare maggiore risalto alla piccola pesca, proponendo apposite deroghe per i piccoli imbarcazioni e soprattutto chiedendo che gli Stati diano più quote alla pesca artigianale. Ricordiamoci che con i proventi di un tonno pescato può vivere un'intera famiglia. Si tratta di equità ed attenzione alle esigenze economiche e sociali. Quando si parla di tonno, ovvero una specie ad alto valore commerciale, è giusto considerare chi detiene le licenze storiche ma è altrettanto giusto coinvolgere anche gli altri comparti potenzialmente interessati, come la pesca artigianale e la pesca sportiva. Il Mediterraneo è pieno di tonno: sta noi che venga ben distribuito. 
"
Rosanna CONTE,2021-03-09,IT,Fisheries control (debate),https://www.europarl.europa.eu/doceo/document/CRE-9-2021-03-09-INT-2-135-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, a un anno dal Covid, la situazione della pesca oggi rimane tragica.
In questo scenario, la revisione del regolamento Controlli crea attesa ma anche preoccupazione. Il Parlamento ha sicuramente migliorato la proposta e ringrazio la relatrice per aver accolto le nostre modifiche, tra queste le deroghe per i piccoli pelagici, l'uso dei sottotaglia a fini caritatevoli e i quantitativi per la vendita diretta. Questo però non basta.
Permangono infatti delle disposizioni che non soddisfano e anzi preoccupano soprattutto la piccola pesca, in particolare il VMS, il logbook elettronico, la pesca ricreativa, il pescaturismo e soprattutto le telecamere a bordo. Sulle CCTV ribadisco la nostra contrarietà.
Abbiamo comunque lavorato con il settore e con il nostro governo per proporre un'alternativa di buon senso. Se le telecamere devono proprio essere installate, solo come sanzione accessoria, allora devono essere temporanee e rimosse dopo al massimo 3-6 mesi. Per il controllo dell'obbligo da sbarco promuoviamo invece un controllo della selettività direttamente sugli attrezzi di pesca, così sì da controllare, ma senza punire ingiustamente i pescatori.
Abbiamo grandi responsabilità verso migliaia di imprese, di pescatori e le loro famiglie. Non dimentichiamocelo quando prendiamo decisioni così importanti. E non lo dimentichi neanche la Commissione, soprattutto quando usa metodi discutibili per influenzare il voto di questo Parlamento: inviare informazioni fuorvianti solo ad alcuni membri di altre commissioni non è né serio né trasparente. Chiedo quindi al Commissario di fare chiarezza.
"
Rosanna CONTE,2021-02-09,IT,The situation in Myanmar (debate),https://www.europarl.europa.eu/doceo/document/CRE-9-2021-02-09-INT-2-264-0000_IT.html,"  Rosanna Conte (ID).   – Signora Presidente, onorevoli colleghi, in Myanmar la giunta militare ha imposto le leggi marziali per fermare le proteste in piazza. Si tratta dell'ultimo atto di un golpe che ha riacceso i riflettori internazionali sulla drammatica situazione del paese. Questo dimostra che il Myanmar è ancora lontano da quella transizione democratica che l'Unione europea ha decantato in questi anni. 
La Commissione ha chiuso entrambi gli occhi pur di giustificare la sua diplomazia delle agevolazioni tariffarie, che ha fallito suo obiettivo alimentando una concorrenza sleale a danno delle nostre imprese. Lo dimostra l'invasione di riso birmano: solo in Italia l'import della varietà Japonica è schizzato sopra l'80 %, colpendo imprese e lavoratori europei di un comparto che è un'eccellenza mondiale. 
Noi della Lega abbiamo più volte chiesto che l'Unione europea sospenda le agevolazioni. Non possiamo accettare che chi vìola i diritti umani e sfrutta i lavoratori addirittura abbia un canale privilegiato per fare affari in Europa. Basta! Il riso birmano è sporco di sangue. Agevolando il suo import, l'Europa diventa così complice di questo golpe.
"
Rosanna CONTE,2021-01-19,IT,The latest developments in the National Assembly of Venezuela (debate),https://www.europarl.europa.eu/doceo/document/CRE-9-2021-01-19-INT-2-294-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, le elezioni dello scorso dicembre sono state una farsa. Il regime ha impedito la transizione democratica e conservato il potere con violenze, repressioni e abusi.
Le azioni dell'Unione europea, per quanto nobili, non hanno evitato l'incresciosa conferma di Maduro, che continua a beffarsi della popolazione e dei prigionieri oppositori. Ricordo che ci son ben 18 europei incarcerati, tra cui l'italo-venezuelano Juan Planchart, che si trova agli arresti domiciliari, presidiato dalla polizia, a causa di un tumore maligno non curato. A Lei, Alto rappresentante, chiedo che l'Unione europea si batta per la liberazione di tutti questi cittadini.
E non dimentichiamoci dei milioni di persone che stanno fuggendo dal Venezuela, della soppressione delle comunità indigene, della censura delle informazioni, dei blackout elettrici, della penuria di alimenti e farmaci che peggiora il sistema sanitario già gravemente compromesso dalla pandemia.
L'Unione europea come intenderà agire nei prossimi mesi contro questo regime dittatoriale e antidemocratico? Proseguirà i rapporti con Guaidó e i membri della sua Assemblea nazionale? 
Ci vogliono più coraggio, più responsabilità e azioni concrete a difesa dei diritti umani di una popolazione amica e vicina ai valori dell'Europa. Il tempo del dialogo è superato. Ci aspettiamo sanzioni verso i membri del regime e un riconoscimento chiaro e forte della legittimità di Guaidó a fronte delle elezioni illegittime. Tutto questo è un dovere verso i venezuelani.
"
Rosanna CONTE,2020-10-20,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other Regulations (debate)",https://www.europarl.europa.eu/doceo/document/CRE-9-2020-10-20-INT-2-077-0000_IT.html,"  Rosanna Conte (ID).   – Signor Presidente, onorevoli colleghi, la nuova PAC deve innanzitutto tutelare la centralità dell'agricoltura per la società e l'economia. La battaglia per la tassazione ecologica è sacrosanta, ma deve garantire il giusto equilibrio tra standard ambientali e sostegno a produttività e competitività. Servono quindi buon senso e flessibilità, elementi che vorremmo vedere nel regolamento sui piani strategici, perché il futuro piano nazionale non può aumentare la burocrazia e cancellare le buone prassi consolidate dalle regioni, come le autorità di gestione. 
Ricordo che vi sono già oggi produzioni di fatto sostenibili, come quella del riso in Italia, e sottolineo che ridurre la produzione di carne in Europa, quella vera, favorendo l'import da paesi terzi, rischia di provocare più danni all'ambiente e ai consumatori, invece di alleviarli. 
Lo stesso discorso vale per il tabacco, che deve rientrare nella lista dei prodotti aventi il diritto di accedere ai finanziamenti europei della PAC. Il Covid, signori, ci ha insegnato che l'eccessiva dipendenza da paesi terzi in campo industriale è una debolezza che l'Europa non può permettersi. Non facciamo lo stesso errore con l'agricoltura, sosteniamo settori come quello del vino e del miele e aiutiamo i nostri agricoltori a rialzarsi.
"
Rosanna CONTE,2020-06-18,IT,European protection of cross-border and seasonal workers in the context of the COVID-19 crisis (debate),https://www.europarl.europa.eu/doceo/document/CRE-9-2020-06-18-INT-2-168-0000_IT.html,"  Rosanna Conte (ID).   – Signor Presidente, onorevoli colleghi, c'è bisogno di ascoltare, ascoltare tutte quelle istanze che arrivano dai nostri lavoratori transfrontalieri e stagionali, allontanando i tentativi di regolarizzare gli immigrati regolari come è accaduto in Italia. 
Se volessimo rispondere seriamente alle esigenze di manodopera delle nostre attività produttive, dovremmo dare priorità ai tanti cittadini disoccupati colpiti dalla crisi, magari valutando la possibilità di introdurre un sistema di voucher per regolamentare i lavori saltuari e abbattere così l'aggravio fiscale. 
E qui mi riferisco anche a quei residenti che basano il proprio reddito sulle attività svolte solo in determinate stagioni. Penso, ad esempio, ai balneari, ai maestri di sci e a tutti gli operatori del settore turistico nelle zone costiere, come bagnini, camerieri, addetti alle pulizie. A tutti loro devono essere garantite condizioni di lavoro dignitose e regolate dai singoli Stati Membri. Solo così si darà una prospettiva concreta per uscire da questa crisi.
"
Rosanna CONTE,2020-01-14,IT,Presentation of the programme of activities of the Croatian Presidency (debate),https://www.europarl.europa.eu/doceo/document/CRE-9-2020-01-14-INT-2-029-0000_IT.html,"  Rosanna Conte (ID).   – Signora Presidente, onorevoli colleghi, desidero innanzitutto augurare buon lavoro ai nostri vicini croati, un popolo con il quale noi italiani condividiamo uno splendido mare.
Il mare Adriatico ci offre tanto buon pesce, ma in questi ultimi anni è stato il bersaglio di dure politiche restrittive da parte dell'Unione europea, non da ultimo le TAC in vigore dal 1° gennaio 2020, e altre riduzioni, come il taglio del 10 % delle giornate in mare dei pescatori a strascico, che rischia di ridurre del 40 % la sola produzione ittica italiana.
Tutto questo per mano della Commissione europea che, invece di consultare il Parlamento in un'ottica di codecisione, ha preferito bypassarlo e agire in sede di Commissione generale per la pesca nel Mediterraneo.
Per questo è importante rafforzare il collegamento tra i nostri Stati e presentarci compatti contro questo tentativo di delegittimazione del Parlamento, che è la voce dei cittadini. L'impegno di Italia, Croazia e Slovenia per la pesca deve essere congiunto, per difendere e tutelare i pescatori in un'ottica di buoni rapporti di vicinato.
Auspico quindi che questo semestre presidenziale possa fare tanto e bene per tutelare il comparto ittico europeo, iniziando a sostenere l'ammodernamento delle imbarcazioni e le misure socioeconomiche del nuovo FEAMP.
Vista poi la presenza della Commissione chiedo, e mi aspetto una risposta chiara, se intendono iniziare i negoziati o ritirare la proposta relativa al piano pluriennale per i piccoli pelagici dell'Adriatico, arenato ormai da troppo tempo.
Solo con politiche più efficaci, semplici e accessibili potremo garantire sviluppo e crescita economica di cittadini e imprese europee. Rafforziamo quindi anche i programmi di cooperazione regionale tra Stati, promuovendo ad esempio Interreg.
"
Rosanna CONTE,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-251-0000_IT.html,"  Rosanna Conte,  a nome del gruppo ID. – Signora Presidente, onorevoli colleghi, ""Venezia affonda"", ""Venezia flagellata"", ""Venezia sommersa"", sono solo alcuni titoli dei giornali di tutto il mondo dopo che il 12 novembre e nei giorni successivi l'acqua alta ha provocato a Venezia danni incalcolabili per il loro valore.
È vero, il maltempo ha colpito diverse regioni d'Italia. Esprimo oggi qui a Strasburgo il mio profondo affetto a tutte le popolazioni colpite e alla mia terra. Venezia, però, è unica e non appartiene solo allo Stato italiano ma a tutta l'Europa e al mondo intero. Venezia raccoglie in sé l'umanesimo occidentale e l'umanesimo orientale, la stratificazione storica dei propri monumenti, con la sua imponente Basilica di San Marco, danneggiata pesantemente da questa nuova alluvione. Vedere Venezia ferita e annientata dall'acqua che l'ha invasa ovunque è stato un vero e proprio il colpo al cuore.
Ferita ma orgogliosamente sempre a testa alta, come è nel carattere dei veneti: orgogliosi, laboriosi e mai domi. Le parole di una poesia dicono: ""Dall'acqua travolta, dal mare tradita, ancora una volta Venezia è ferita"", e poi ""Venezia, sei sola!"". Dicono anche però ""Ma l'alba è vicina, il giorno ti vuole, sii forte, Regina, che arriverà il sole"".
Oggi dobbiamo dimostrare che Venezia non è sola. Venezia ha bisogno di tutti, ha bisogno dell'Europa. Venezia con il suo territorio, con le isole del Lido e di Pellestrina, con la realtà di Chioggia e del litorale.
Ebbene, io oggi sono qui a rappresentare, da veneziana, l'alto grido di dolore che si è levato e che l'Europa deve raccogliere, senza perdita di tempo perché più si va avanti e più i rischi aumentano. Questa volta l'Europa non deve girare la testa dall'altra parte. È fondamentale che partano non solo messaggi di solidarietà ma interventi concreti, interventi certi, con meccanismi che li rendano immediati e più reattivi. Il lavoro della Protezione civile, dei Vigili del Fuoco e dei volontari, le aspettative e i bisogni dei cittadini e degli operatori economici pretendono da questa Europa celerità e immediatezza.
Il Fondo di solidarietà oggi va rivisto perché è complesso nella sua attivazione. Servono fondi speciali ad hoc per aree particolarmente delicate e difficili, possibilmente con la gestione diretta delle regioni, e procedure più snelle e meno burocratiche. Venezia, ma non solo Venezia, si aspetta questo dall'Europa, in fretta e senza perdite di tempo.
"
Rosanna CONTE,2024-02-08,IT,"Multilateral negotiations in view of the 13th WTO Ministerial Conference in Abu Dhabi, 26-29 February 2024 (debate)",https://www.europarl.europa.eu/doceo/document/CRE-9-2024-02-08-INT-4-021-0000_IT.html,"  Rosanna Conte (ID).   – Signor Presidente, onorevoli colleghi, sovvenzioni alla pesca: su questo si era concentrata la precedente conferenza OMC.
Nobili intenzioni, soprattutto nella lotta alla pesca IUU, sulla quale siamo tutti concordi che debba essere adottato un pugno di ferro. Ma un grande spettro all'orizzonte: quello della fine delle agevolazioni fiscali sul carburante per le imbarcazioni da pesca. Da molti anni, i nostri pescatori sono minacciati da questa spada di Damocle e dal rischio che si torni a tassare il carburante.
Se l'accordo di Marrakech venisse ratificato dai due terzi dei membri, non ci rimarrà che appellarci all'articolo 4.3, dimostrando che i sussidi o altre misure, come MAP o raccomandazioni CGPM, sono attuati per ripristinare gli stock. E qui avremmo bisogno del sostegno dell'Europa, che finora ha girato la testa dall'altra parte. Ecco perché ad Abu Dhabi non possiamo permettere che gli sgravi fiscali sui carburanti vengano considerati come sovvenzioni dannose. La pesca deve vivere per poter contribuire alla sicurezza alimentare europea. 
"
Rosanna CONTE,2024-02-08,IT,Working conditions of teachers in the EU (debate),https://www.europarl.europa.eu/doceo/document/CRE-9-2024-02-08-INT-4-055-0000_IT.html,"  Rosanna Conte (ID).   – Signor Presidente, onorevoli colleghi, reggenze e supplenze in attesa dell'agognata cattedra: questo è il destino di tanti, troppi insegnanti che, ancora nel 2024, devono fare i conti con condizioni di lavoro precarie, salari non attrattivi, graduatorie esaurite, episodi di burnout che rischiano di avere delle ricadute sugli allievi e una comprensibile crisi di vocazione tra i giovani. Mancano docenti e presidi e così il personale invecchia. C'è difficoltà ad assumere e a farne le spese è la qualità dell'insegnamento per i nostri ragazzi.
Bisogna trovare delle soluzioni e il Veneto, la mia regione, ha chiesto l'autonomia anche per gestire il personale in modo più rapido ed efficiente. E anche questa UE deve fare il possibile per sostenere gli Stati membri a migliorare i sistemi dell'istruzione attraverso una formazione degli insegnanti dedicata e di alta qualità, soprattutto nelle competenze digitali, sempre più richieste e necessarie.
Rita Levi-Montalcini diceva: ""La scelta di un giovane dipende dalla sua inclinazione, ma anche dalla fortuna di incontrare un grande maestro"". Dobbiamo quindi assicurare dei grandi maestri per il futuro dei nostri giovani e per farlo dobbiamo formare i formatori.
"
Rosanna CONTE,2024-01-18,IT,Implementation of the Common Fisheries Policy and future perspectives (debate),https://www.europarl.europa.eu/doceo/document/CRE-9-2024-01-18-INT-4-060-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, era il 2013 quando, in modo affrettato, si riformava la politica comune della pesca.
Negli ultimi dieci anni siamo passati da una totale mancanza di obiettivi per la gestione della pesca a degli obiettivi politici, se non elettorali, che in alcuni casi sono impossibili da conseguire o estremamente difficili da mettere in pratica.
Il risultato è la sfiducia dei pescatori nei confronti della politica e dell'Unione europea, in quanto le misure adottate sono inadeguate e prive di una solida base scientifica, e la sfiducia della società, che non vede gli auspicati miglioramenti all'ambiente e finisce per considerare i pescatori dei fuorilegge nemici del mare, invece di riconoscere il loro ruolo per garantire sicurezza alimentare e sviluppo delle comunità costiere.
Nella futura politica comune della pesca occorrerà ripristinare il bilanciamento tra i tre pilastri della sostenibilità, riallenandone gli equilibri.
Diamo alla pesca, all'acquacoltura e all'intera catena del valore dei prodotti ittici il posto che meritano, inserendoli al vertice dell'agenda politica dell'Unione europea.
"
Rosanna CONTE,2024-01-18,IT,EU Action Plan: protecting and restoring marine ecosystems for sustainable and resilient fisheries (debate),https://www.europarl.europa.eu/doceo/document/CRE-9-2024-01-18-INT-4-093-0000_IT.html,"  Rosanna Conte,  a nome del gruppo ID. – Signor Presidente, onorevoli colleghi, la fine della pesca a strascico, è questo ciò che chiede l'Europa con il piano d'azione.
Le comprensibili proteste delle marinerie europee e il suono delle sirene delle oltre 7 000 imbarcazioni che rischiano di smettere l'attività non sembrano essere arrivate alle sue orecchie, caro Commissario.
Cos'altro devono fare i pescatori per essere ascoltati? Perché continuate con proposte che colpiscono direttamente un settore che nell'Unione europea contribuisce per il 25 % agli sbarchi totali del prodotto ittico e per il 38 % dei ricavi? Volete forse inondare i nostri mercati con prodotti importati da paesi terzi? Perché sarà questa l'unica via per soddisfare la crescente domanda e distruggere lo strascico europeo.
Eppure i pescatori europei seguono già alcune delle regole più severe al mondo, che conferiscono loro il ruolo di garanti delle migliori pratiche di pesca. Per questo il piano d'azione dovrebbe tutelare l'ambiente e la biodiversità, seguendo un approccio trasversale e olistico e non concentrarsi solo sulle attività di pesca, soprattutto considerando che le aree marine protette sono state istituite per proteggere le risorse naturali, mentre i fondali marini andrebbero gestiti, caso per caso, su base locale.
Ci vuole chiarezza, soprattutto negli aspetti vincolanti del piano e un po' più di realismo nell'affrontare i problemi economici e ambientali di questa Unione europea.
"
