MP,Date,Language,Title,Url,Content
Sabrina PIGNEDOLI,2023-11-22,IT,"Humanitarian situation in Gaza, the need for the release of hostages and for an immediate humanitarian truce leading to a ceasefire and the prospects for peace and security in the Middle East (debate)",https://www.europarl.europa.eu/doceo/document/CRE-9-2023-11-22-INT-3-020-0000_IT.html,"  Sabrina Pignedoli (NI).   – Signor Presidente, onorevoli colleghi, Gaza è l'inferno in terra: mancano acqua, cibo e medicinali. I neonati muoiono in terapia intensiva per mancanza di elettricità. Le scuole vengono bombardate, così come le ambulanze e gli ospedali. In un mese e mezzo sono stati uccisi oltre 5 000 bambini, 200 fra medici e infermieri, più di 60 operatori dell'informazione e oltre 100 dipendenti dell'ONU. È una carneficina. 
Cos'altro deve succedere per farci dire basta? Come abbiamo condannato i crimini di Hamas, oggi dobbiamo condannare i crimini di Netanyahu e del suo esercito. L'Europa sostenga l'ONU e il Segretario generale Guterres nel tentativo di fermare questo massacro. 
Ringrazio l'Alto rappresentante Josep Borrell per quello che sta facendo, ma l'Unione europea è la grande assente, con pesanti responsabilità per ciò che sta accadendo a causa della sua inerzia. Esercitiamo una vera azione diplomatica: riconosciamo lo Stato palestinese e fermiamo le relazioni economiche con chi uccide deliberatamente civili. Tollerare l'annientamento di un popolo è complicità nella violazione dei diritti umani.
"
Sabrina PIGNEDOLI,2023-10-04,IT,Decent Housing for All (topical debate),https://www.europarl.europa.eu/doceo/document/CRE-9-2023-10-04-INT-3-159-0000_IT.html,"  Sabrina Pignedoli (NI).   – Signora Presidente, onorevoli colleghi, tra gli obiettivi del Parlamento europeo c'è quello di porre fine al vergognoso fenomeno dei senza dimora entro il 2030, una piaga che colpisce quasi 900 000 cittadini europei.
Ma permettersi una casa è diventata un'impresa per diverse categorie. Penso agli studenti fuori sede. In queste ore in Italia ci sono molte manifestazioni di protesta. La possibilità di affittare una casa è strettamente legata al diritto allo studio, non possiamo togliere loro il futuro. Ma non ci sono solo gli studenti. Sempre più persone, single e famiglie, già colpite dal rincaro dei prezzi, faticano a pagare un affitto per case decenti.
Abbiamo avanzato delle proposte alla Commissione, ma concretamente si è fatto poco. Gli stanziamenti previsti dal Recovery Fund non riescono a soddisfare i bisogni. Dobbiamo fare di più. All'Europa manca un piano di edilizia sociale, un programma di investimenti che affronti il problema in maniera efficace. Solo in Italia ci sono 100 000 case popolari vuote. Ristrutturiamole dove necessario e assegnamole a chi ne ha bisogno.
"
Sabrina PIGNEDOLI,2023-10-03,IT,European Media Freedom Act (debate),https://www.europarl.europa.eu/doceo/document/CRE-9-2023-10-03-INT-2-095-0000_IT.html,"  Sabrina Pignedoli (NI).   – Signora Presidente, onorevoli colleghi, la sicurezza nazionale non può essere motivo sufficiente per sorvegliare, spiare e mettere a tacere i giornalisti. Nelle democrazie degli Stati che compongono l'Europa la sovranità appartiene al popolo, che ha il diritto di conoscere la verità, anche rispetto a strutture statali che rispondono a logiche e interessi differenti dal bene comune.
Lasciare in questo regolamento l'eccezione della sicurezza nazionale è molto grave e rischia di vanificare gli importanti passi avanti fatti su pluralismo, trasparenza e indipendenza dei media. Importante è anche l'obiettivo di proteggere la pluralità del giornalismo dalle concentrazioni delle proprietà e dalle grosse piattaforme online.
Condivisibile la volontà di evitare la disinformazione, ma qual è la sua definizione? Non c'è forse il rischio di permettere solamente la circolazione del pensiero mainstream, limitando con questa scusa le voci critiche? Ricordiamo che avere opinioni differenti non è disinformazione, è un diritto fondamentale.
"
Sabrina PIGNEDOLI,2023-09-11,IT,Geographical indication protection for craft and industrial products (debate),https://www.europarl.europa.eu/doceo/document/CRE-9-2023-09-11-INT-1-185-0000_IT.html,"  Sabrina Pignedoli (NI).   – Signor Presidente, onorevoli colleghi, abbiamo visto i risultati positivi ottenuti dalle denominazioni di origine per quanto riguarda i prodotti agroalimentari.
Dopo anni stiamo finalmente per approvare questo regolamento sull'indicazione geografica protetta per tutti i prodotti artigianali e industriali. Questi marchi dovranno servire da volano per lo sviluppo dei territori, anche quelli più periferici, molti dei quali rischiano di essere emarginati nel commercio globale, pur essendo ricchi di tradizione, cultura e storia.
Cuore pulsante di questi prodotti unici sono tanti artigiani e tante piccole e medie imprese che si ritrovano a dover competere sul mercato globalizzato. Lavorando con associazioni di categoria e facendo sistema con i colleghi, è stato possibile realizzare un testo che risponda all'appello dei produttori, da un lato, per tutelarli da imitazioni e concorrenza sleale e, dall'altro, per supportarli e promuovere le nostre eccellenze.
Nell'economia mondiale l'Europa deve agire in modo unitario per difendere prodotti unici e di alta qualità, su cui dobbiamo puntare sempre di più per il nostro futuro.
"
Sabrina PIGNEDOLI,2023-07-11,IT,Relations with the Palestinian Authority (debate),https://www.europarl.europa.eu/doceo/document/CRE-9-2023-07-11-INT-2-390-0000_IT.html,"  Sabrina Pignedoli (NI).   – Signora Presidente, onorevoli colleghi, voglio ricordare che questo Parlamento ha votato innumerevoli risoluzioni sulla questione palestinese. A cosa sono servite? A nulla.
Gli attacchi dell'esercito israeliano sono aumentati e continuano a mietere vittime civili, anche bambini e giornalisti, e si abbattono le scuole costruite con i soldi dei contribuenti europei.
Lo Stato di Israele può permettersi di non rispettare gli accordi internazionali, restando non solo impunito ma potendo contare sull'appoggio delle istituzioni europee. Vogliamo ricordare, per esempio, gli accordi commerciali preferenziali, l'ammissione di Israele ai programmi finanziati dai cittadini europei e, da ultimo, il vergognoso invito del Presidente di Israele alla plenaria del Parlamento per commemorare la Giornata della memoria?
Nei territori palestinesi si vive uno stato di apartheid, di pulizia etnica da parte del regime colonialista israeliano.
È ora che l'Europa si muova in maniera concreta, cosa aspettiamo ad approvare sanzioni contro uno Stato sorretto da un governo fascista che non rispetta i diritti umani?
"
Sabrina PIGNEDOLI,2023-07-10,IT,Protection of journalists and human rights defenders from manifestly unfounded or abusive court proceedings (debate),https://www.europarl.europa.eu/doceo/document/CRE-9-2023-07-10-INT-1-114-0000_IT.html,"  Sabrina Pignedoli (NI).   – Signor Presidente, onorevoli colleghi, ora ci stiamo occupando di accuse strumentali per azzittire la stampa, più tardi si parlerà della tutela internazionale dei giornalisti, due relazioni importantissime e necessarie.
Troppo spesso, tuttavia, nelle istituzioni europee ci riempiamo la bocca con libertà di stampa e Stato di diritto, senza passare dalle parole ai fatti.
Un esempio emblematico di cause giudiziarie mosse per azzittire o punire chi racconta la verità è quella di Julian Assange, in carcere da quattro anni senza una sentenza di condanna solo perché ha rivelato verità scomode, crimini di guerra, detenzioni illegali e torture. Ma dai vertici delle istituzioni europee non è arrivato nessun supporto, nessuna reale mobilitazione per la sua liberazione.
La libertà di stampa non può essere una bandierina da sventolare in televisione per autopromozione o solo quando è utile per la propria carriera.
Difendere il diritto dei cittadini a sapere la verità è un dovere delle istituzioni europee, soprattutto quando bisogna contrastare poteri forti. Dimostrate di averne il coraggio.
"
Sabrina PIGNEDOLI,2023-06-14,IT,"Preparation of the European Council meeting of 29-30 June 2023, in particular in the light of recent steps towards concluding the Migration Pact (debate)",https://www.europarl.europa.eu/doceo/document/CRE-9-2023-06-14-INT-3-042-0000_IT.html,"  Sabrina Pignedoli (NI).   – Signor Presidente, onorevoli colleghi, dopo le minacce sull'uso delle armi nucleari, dopo decine di migliaia di morti e feriti, dopo le stragi e i saccheggi subiti dalla popolazione ucraina, ieri il Wall Street Journal ha rivelato che gli Stati Uniti, come già la Gran Bretagna, sono pronti a fornire all'Ucraina armi all'uranio impoverito e Putin ha risposto che allora le useranno anche loro. 
Nel 2008 quest'Aula ha approvato una risoluzione che chiedeva il divieto globale dell'uso di queste armi pericolosissime per la salute e l'ambiente. Mi chiedo cosa sia cambiato da allora. Mi chiedo perché tutte quelle forze politiche che fino a pochi anni fa facevano battaglie condivisibili, oggi le rinnegano, anzi alimentano una guerra dannosa per tutta l'Europa. 
Presidente, non è mai troppo tardi per cambiare la direzione di questo conflitto. Non arrendiamoci a chi getta benzina sull'odio fra i popoli, magari perché è al servizio di qualche lobby di armi. L'Unione europea ha la pace nel suo DNA. Il prossimo Consiglio europeo lanci dunque un messaggio di pace e di speranza e imponga il dialogo ai due contendenti. 
"
Sabrina PIGNEDOLI,2023-06-13,IT,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-164-0000_IT.html,"  Sabrina Pignedoli (NI).   – Signora Presidente, onorevoli colleghi, l'intelligenza artificiale è come un fiume. Possiamo metterci una diga per bloccarlo, ma prima o poi strariperà. Quello che dobbiamo fare è cercare di dirigerne il corso. La risposta europea è l'Artificial Intelligence Act, che segna un punto di arrivo importante, ma anche l'inizio di una sfida, perché servirà un'attenzione particolare per garantire la buona applicazione delle norme con tecnologie in continua evoluzione e tutelando la competitività delle aziende europee. 
Ricordiamo sempre che l'intelligenza artificiale non è neutra, è un prodotto umano e nella gestione di questi sistemi non dovrà mai mancare il controllo dell'essere umano. Monitoraggio e correzione degli errori devono essere costanti, ma la norma non è sufficiente alla rivoluzione che sta arrivando. La buona politica deve prevedere anche risvolti sociali e culturali, per esempio uno stravolgimento del mondo del lavoro. E allora sarà il caso di cominciare a pensare a un reddito universale. C'è poi l'enorme questione della tutela dei dati raccolti e utilizzati. Bisognerà intervenire in cybersecurity per non costruire un castello di carte. 
"
Sabrina PIGNEDOLI,2023-03-15,IT,Combating organised crime in the EU (debate),https://www.europarl.europa.eu/doceo/document/CRE-9-2023-03-15-INT-3-316-0000_IT.html,"  Sabrina Pignedoli (NI).   – Signor Presidente, onorevoli colleghi, se vogliamo veramente combattere la criminalità organizzata, dobbiamo tenere presente che per queste organizzazioni è vitale avere appoggi e coperture nel mondo economico, finanziario, politico e istituzionale. 
Possiamo tagliare i rami visibili incarcerando i boss e la manovalanza: doveroso e giusto. Ma la vera sfida è estirpare le radici di queste organizzazioni: colpire imprenditori compiacenti, funzionari o politici corrotti, scoprire come vengono reinvestiti i capitali illeciti nelle società quotate in borsa e nelle banche, sequestrare i beni che sono frutto di riciclaggio. 
Inoltre, i Paesi europei preferiscono far finta di non vedere certe organizzazioni criminali, come quelle che si occupano del traffico dei rifiuti verso i Paesi più poveri, un traffico strettamente legato a quello delle armi, spesso coperto dalla cooperazione internazionale o da associazioni che fingono scopi umanitari. Un'ultima parola sulle mafie: serve un contrasto specifico perché le mafie si sono radicate in tutti gli Stati membri, nessuno escluso. 
"
Sabrina PIGNEDOLI,2023-01-18,IT,Protecting the Rule of Law against impunity in Spain (topical debate),https://www.europarl.europa.eu/doceo/document/CRE-9-2023-01-18-INT-3-153-0000_IT.html,"  Sabrina Pignedoli (NI).   – Signora Presidente, onorevoli colleghi, la situazione che si è venuta a creare in Spagna è un chiaro esempio di come il rispetto dello Stato di diritto, anche in paesi democratici, non possa mai essere dato per scontato, ma sia necessario un monitoraggio e un lavoro costante per mantenerlo.
Il potere giudiziario deve avere il solo ruolo di amministrare la giustizia, indipendentemente dal colore del governo; dall'altra parte, le riforme dell'esecutivo non devono avere come obiettivo il controllo politico degli organi giudiziari. 
Il punto chiave che credo sia importante far emergere in questo dibattito è la fragilità di uno dei pilastri dello Stato di diritto, rappresentata appunto dall'interessenza tra potere giudiziario ed esecutivo. 
Abbiamo assistito in diversi Stati dell'Unione europea a governi che hanno condizionato e sottomesso la magistratura, per questo sono stati fortemente stigmatizzati in quest'Aula, ma, dall'altro lato, non dobbiamo accettare nemmeno la politicizzazione della magistratura, deriva altrettanto deleteria ma non altrettanto stigmatizzata e purtroppo ampiamente diffusa in altri Stati membri, compresa l'Italia.
"
Sabrina PIGNEDOLI,2023-01-18,IT,Protection of the EU’s financial interests - combating fraud - annual report 2021 (debate),https://www.europarl.europa.eu/doceo/document/CRE-9-2023-01-18-INT-3-204-0000_IT.html,"  Sabrina Pignedoli,  Rapporteur. – Signora Presidente, onorevoli colleghi, Commissaria, io partirei da alcuni numeri dei casi di frode e di irregolarità che sono stati segnalati nel 2021, rispetto, per esempio, a quelli del 2020. I numeri dei casi sono stabili. Quello che però salta assolutamente agli occhi e che crea preoccupazione è il valore delle irregolarità, che sono aumentate del 121% e l'importo totale delle irregolarità e delle frodi è arrivato a 3,24 miliardi. 
Nella relazione che presento abbiamo sottolineato gli strumenti per la protezione degli interessi finanziari dell'Unione europea. Uno degli strumenti principali che è entrato in funzione, e credo che sia di estrema importanza, è l'EPPO, cioè la Procura europea. È un elemento essenziale, deve essere rafforzato assolutamente e possono essere anche aumentate le sue competenze, penso, per esempio, la questione dei reati ambientali. 
Però non vanno scordate altre agenzie importanti, come per esempio l'OLAF, Europol ed Eurojust, per cui debbono essere date le risorse adeguate e chiaramente non si tratta di una spesa, dare le risorse a queste agenzie, ma si tratta in realtà di un investimento per appunto tutelare gli interessi finanziari dell'Unione europea. 
Le necessità che vengono sottolineate all'interno della relazione sono diverse. Per esempio, la necessità che gli Stati membri aderiscano alla direttiva PIF, ce ne abbiamo ben 17 che non l'hanno recepita adeguatamente. Poi è necessario aggiornare le linee guida del NAS, cioè gli audit nazionali che risalgono al 2015. È importante puntare sulla trasparenza e fare una relazione annuale anticorruzione, che è una cosa diversa rispetto alla relazione che viene fatto sulle frodi, l'obbligatorietà di Aracne e applicare correttamente le norme sul conflitto di interesse. Poi è importante avere una trasparenza sui beneficiari effettivi ed evitare i pagamenti per le società che hanno sede in paradisi fiscali e contrastare anche le strutture oligarchiche. 
Un elemento che mi preme sottolineare e che ho sottolineato nella relazione è il contrasto alla criminalità organizzata, anche di tipo mafioso. Ricordiamoci che gli interessi finanziari dell'Unione europea vengono pesantemente condizionati dalla criminalità organizzata anche quella mafiosa, e quindi è importante, che ci siano norme a livello europeo ma norme anche a livello di Stati membri che debbono essere più efficaci e specifiche in tutti gli Stati membri, perché chiaramente la criminalità organizzata può contare sulla transnazionalità e anche su tanti professionisti che l'appoggiano nella creazione di truffe. 
Poi un un pensiero va chiaramente alla protezione dei giornalisti e dei whistleblower che permettono di scoprire tante truffe e quindi è necessario che l'Unione europea si impegni proprio per cercare di proteggerli. 
Concludo questa presentazione con un ringraziamento che non è strettamente legato a questa relazione. Nell'ambito, appunto, della criminalità organizzata è doveroso ringraziare l'arma dei Carabinieri italiana e il suo comandante generale per l'impegno antimafia. E avrete letto la notizia sui giornali ed è stato annunciato l'arresto del più grande latitante di Cosa Nostra, Matteo Messina Denaro. Sono 30 anni che questa persona girava indisturbata per l'Europa, dalla Spagna all'Olanda ad altri Paesi. Io ringrazio i carabinieri per il lavoro svolto. Ora però è necessario sapere tutta la verità sulle coperture e le protezioni istituzionali e la verità sulle stragi. 
"
Sabrina PIGNEDOLI,2023-01-18,IT,Protection of the EU’s financial interests - combating fraud - annual report 2021 (debate),https://www.europarl.europa.eu/doceo/document/CRE-9-2023-01-18-INT-3-234-0000_IT.html,"  Sabrina Pignedoli,  Relatrice. – Signora Presidente, onorevoli colleghi, volevo ringraziare tutti coloro che sono intervenuti in questo dibattito e hanno dato spunti interessanti. 
È stato importante sentire Lei, Commissaria, e tanti colleghi che hanno indicato tra le priorità la lotta alla criminalità organizzata e ci sono stati tanti spunti interessanti, la trasparenza dei flussi di denaro, l'importanza della prevenzione, i tempi per la scoperta delle frodi e anche l'importanza del recupero del denaro. 
E volevo ringraziare in questa sede i relatori ombra che hanno lavorato insieme a me per la realizzazione di questa relazione, è stato un lavoro importante credo, e ringrazio anche la presidente della commissione CONT, Monika Hohlmeier, e tutti i colleghi della commissione CONT con cui è sempre un piacere lavorare in maniera costruttiva. 
Spero in un'ampia condivisione dei voti domani per mostrare un'unitarietà del Parlamento europeo contro le frodi e contro la corruzione e per riacquistare e mantenere la credibilità davanti ai cittadini. 
"
Sabrina PIGNEDOLI,2022-12-14,IT,The Commission’s reports on the situation of journalists and the implications of the rule of law (debate),https://www.europarl.europa.eu/doceo/document/CRE-9-2022-12-14-INT-3-309-0000_IT.html,"  Sabrina Pignedoli (NI).   – Signor Presidente, onorevoli colleghi, la libertà di stampa misura il grado di salute dello Stato di diritto e ne costituisce un pilastro fondamentale. Questo a parole, ma poi nei fatti?
Come fa un giornalista a poter fare inchieste, a essere il cane da guardia del potere se in tutti gli Stati dell'Unione europea non ci sono leggi che lo tutelino dalle azioni giudiziarie temerarie?
Invece di garantire il diritto di cronaca, si vuole limitare la possibilità di raccontare la verità ai cittadini, con regole assurde che ostacolano la libertà di espressione, come in Italia con la legge Cartabia.
Per non parlare delle perquisizioni e indagini sui telefonini, per scoprire le fonti dei giornalisti, azioni che si aggiungono alla gravissima mancanza di tutela dei whistleblowers.
Un caso su tutti è simbolo della nostra incapacità a tutelare la libertà di stampa: quello di Assange, in prigione da quasi quattro anni per averci dato il diritto di conoscere la verità. Lui in prigione e chi ha commesso i crimini di guerra in libertà, impunito.
È questa la nostra democrazia?
"
Sabrina PIGNEDOLI,2022-11-23,IT,A truly interconnected Energy Single Market to keep bills down and companies competitive (topical debate),https://www.europarl.europa.eu/doceo/document/CRE-9-2022-11-23-INT-3-138-0000_IT.html,"  Sabrina Pignedoli (NI).   – Signora Presidente, onorevoli colleghi, nel mese di settembre il prezzo medio del gas americano venduto in Europa era di 57,8 dollari, negli Stati Uniti di appena 8 dollari. 
Le imprese europee pagano il prezzo dell'energia fino a sette volte in più dei loro diretti competitor americani e asiatici. Che cosa stanno facendo in concreto le istituzioni europee per difendere le nostre imprese e la nostra economia? Niente.
Dopo mesi di discussioni infinite, vertici, tavoli di lavoro sul tetto al prezzo del gas, sull'Energy Recovery Fund, sul decoupling del mercato energetico, sugli acquisti comuni per lo stoccaggio europeo, sulla tassa sugli extraprofitti delle compagnie energetiche, bene, dopo mesi di discussione non è stato fatto nulla.
Per il Movimento 5 Stelle bisogna seguire due strade: un tetto al prezzo del gas che sia reale e non fittizio, come quello proposto dalla Commissione, e investimenti massicci nelle energie pulite e rinnovabili. Grazie al sole e al vento le nostre aziende, le nostre famiglie possono pagare meno l'energia. Facciamolo.
"
Sabrina PIGNEDOLI,2022-10-19,IT,Presentation of the Court of Auditors' annual report 2021 (debate),https://www.europarl.europa.eu/doceo/document/CRE-9-2022-10-19-INT-3-191-0000_IT.html,"  Sabrina Pignedoli (NI).   – Signora Presidente, onorevoli colleghi, prima di tutto, complimenti per la sua nomina, Presidente. 
Lo studio della Corte relativo alla situazione finanziaria dell'UE ci mostra quanta strada abbiamo da fare per un bilancio veramente efficace ed efficiente. La Corte sottolinea come siano ancora troppi gli errori nel bilancio e, in più, ora c'è da gestire tutta la spesa relativa all'RRF.
Queste conclusioni dipingono una situazione di urgenza, esprimono con forza la necessità di una gestione efficiente della spesa, soprattutto alla luce dell'attuale situazione di regressione. Prima il Covid, ora la guerra della Russia contro l'Ucraina e la preoccupante crisi energetica con il concomitante aumento dei prezzi. Il bilancio è giustamente aumentato perché l'UE sta mobilitando le proprie disponibilità e sta prevedendo una maggiore flessibilità per reagire alla crisi.
In un contesto in cui le risorse sono necessarie per aiutare concretamente i nostri cittadini e le nostre imprese, gli errori nel bilancio europeo devono essere ridotti il più possibile e serve un contrasto maggiore contro le frodi, migliorando anche il recupero del denaro che è stato versato in maniera scorretta.
"
Sabrina PIGNEDOLI,2022-09-12,IT,New EU Forest Strategy for 2030 – Sustainable Forest Management in Europe (debate),https://www.europarl.europa.eu/doceo/document/CRE-9-2022-09-12-INT-1-048-0000_IT.html,"  Sabrina Pignedoli (NI).   – Signor Presidente, onorevoli colleghi, siamo l'unico continente su cui la superficie boschiva è aumentata. Peccato che ciò avvenga principalmente a seguito di abbandono dei terreni agricoli e dello spopolamento, lasciando il posto a una boscaglia che produce più CO2 di quella che riesce ad assorbire. 
Noi non abbiamo bisogno di questo: abbiamo bisogno di foreste sane, che migliorino il nostro benessere e che ci aiutino a raggiungere gli obiettivi di neutralità climatica. Per avere foreste in buona salute non possiamo dimenticare le persone che vivono e lavorano in queste zone. Dobbiamo prendere in considerazione il lato economico delle foreste che deve funzionare da volano per lo sviluppo rurale. 
Occorre puntare sulla produzione di legno in maniera sostenibile, anche per l'edilizia. 
Si devono sviluppare le attività complementari, come certi tipi di agricoltura o di allevamento. 
Ma per farlo servono investimenti effettivi, non le briciole che sono arrivate fino ad ora. E non facciamo l'errore di tenere nella tassonomia il gas e il nucleare, escludendo invece le biomasse, che rappresentano una fonte primaria di energia rinnovabile se prodotta in modo sostenibile.
"
Sabrina PIGNEDOLI,2022-06-08,IT,Conclusions of the special European Council meeting of 30-31 May 2022 (debate),https://www.europarl.europa.eu/doceo/document/CRE-9-2022-06-08-INT-3-035-0000_IT.html,"  Sabrina Pignedoli (NI).   – Signor Presidente, onorevoli colleghi, ho letto le conclusioni del Consiglio europeo e nelle oltre 2 700 parole non c'è la parola pace. L'unica arma che porta la pace è la diplomazia, ma evidentemente pace e diplomazia non fanno parte della strategia europea in Ucraina. Ritengo che questo rappresenti un grave errore, perché l'unica vera vittoria è riportare la pace alla popolazione ucraina.
Una strategia europea priva di una soluzione diplomatica concreta è destinata a fallire. Se vogliamo essere protagonisti nel nostro continente, se vogliamo portare Putin a un tavolo di pace, l'Europa assuma un'iniziativa politica forte sul piano diplomatico e lo costringa a negoziare.
Abbiamo uno strumento a nostra disposizione, la deterrenza economica, con sanzioni che si basano sull'indipendenza dal gas russo. Dobbiamo investire risorse comuni sul modello del Recovery Fund, una strada che noi del Movimento 5 Stelle riteniamo inevitabile.
Presidente Michel, la pace nasce dalla fatica di dire no, pensando prima di tutto alla popolazione ucraina. Per questo, al prossimo Consiglio europeo spero che l'Europa prenda una posizione finalmente forte.
"
Sabrina PIGNEDOLI,2022-05-04,IT,Discharge 2020 (debate),https://www.europarl.europa.eu/doceo/document/CRE-9-2022-05-04-INT-3-110-0000_IT.html,"  Sabrina Pignedoli (NI).   – Signora Presidente, onorevoli colleghi, vorrei ringraziare la presidente e tutti i colleghi della commissione per il controllo dei bilanci per il lavoro che è stato svolto. La verifica delle condizioni per decidere se concedere o meno il discarico è un compito impegnativo e non si tratta di un controllo solo di maniera. 
Grazie ai dibattiti che ci sono stati all'interno della commissione CONT è stato possibile far emergere criticità, problemi ed errori, ma non solo, anche le buone pratiche che vengono adottate nelle agenzie europee. Questo lavoro complesso è di estrema importanza per la trasparenza delle nostre istituzioni ed è quindi necessario per accrescere la fiducia dei cittadini. 
Per questo è importante conoscere anche i beneficiari finali dei fondi europei per svolgere tutte le verifiche. Solo evidenziando ciò che non funziona e indicando le azioni da intraprendere, sarà possibile intervenire per migliorare e prevenire problemi ulteriori. Non è nascondendo la polvere sotto il tappeto che forniamo un'idea migliore delle istituzioni europee, ma facendo emergere le criticità e lavorando per risolverle. 
"
Sabrina PIGNEDOLI,2022-03-07,IT,Citizenship and residence by investment schemes (debate),https://www.europarl.europa.eu/doceo/document/CRE-9-2022-03-07-INT-1-079-0000_IT.html,"  Sabrina Pignedoli (NI).   – Signor Presidente, onorevoli colleghi, scoppia la guerra in Ucraina per la vile invasione della Russia e solo allora constatiamo che molti oligarchi russi possono contare sulla cittadinanza europea grazie ai passaporti d'oro, venduti da alcuni Stati membri.
Lo sapevamo già, in fondo, ma questa pratica è stata tollerata, perché portava entrate economiche. Ora è diventato un problema, tanto che alcune procedure sono state sospese. Oggi i russi, domani chi altro? Dobbiamo attendere una nuova emergenza per capire i rischi di questa pratica?
Perché i rischi sono tanti, a partire dal favoreggiamento di organizzazioni criminali e terroristiche, al riciclaggio e al reinvestimento del denaro sporco.
Io sono a favore di un'Unione europea inclusiva, ma verso coloro che ne hanno veramente diritto. Ci sono figli di immigrati nati nei nostri paesi che vivono in un limbo giuridico per anni, vittime di una disparità economica: pensiamo prima a loro. Cerchiamo di essere sempre più un'Europa dei diritti, non del business.
Per questo ritengo importante un intervento che possa regolamentare e limitare la pratica dei passaporti e delle residenze d'oro, oltre a renderne trasparenti gli elenchi.
"
Sabrina PIGNEDOLI,2022-02-14,IT,European Central Bank – annual report 2021 (continuation of debate),https://www.europarl.europa.eu/doceo/document/CRE-9-2022-02-14-INT-1-062-0000_IT.html,"  Sabrina Pignedoli (NI).   – Signora Presidente, onorevoli colleghi, la BCE ha sicuramente agito con coraggio durante la pandemia. Il programma degli acquisti dei titoli di Stato e una politica monetaria accomodante hanno favorito l'attuale ripresa economica che, tuttavia, noi vorremmo fosse più equa verso tutti i cittadini.
La relazione annuale sulla BCE attesta il buon lavoro svolto, anche se per il futuro ci sono almeno due grandi sfide da affrontare: i rincari energetici e l'inflazione innanzitutto.
Alzando i tassi di interesse in modo improvvido rischieremmo una crisi del debito sovrano e non possiamo permettercelo; continuiamo invece con gli strumenti di politica monetaria non convenzionali per aiutare le imprese e le famiglie.
Seconda emergenza: la BCE può dare il suo contributo nella lotta contro il riciclaggio e l'evasione fiscale. Ricordiamo che buona parte dell'evasione fiscale e del riciclaggio avviene anche tramite banche e che essi si appoggiano anche ai paradisi fiscali, che ci sono anche all'interno di questa Europa.
"
Sabrina PIGNEDOLI,2022-02-14,IT,Activities of the European Ombudsman – annual report 2020 (debate),https://www.europarl.europa.eu/doceo/document/CRE-9-2022-02-14-INT-1-121-0000_IT.html,"  Sabrina Pignedoli (NI).   – Signora Presidente, onorevoli colleghi, voglio ringraziare la Mediatrice europea per il lavoro svolto, in particolare per il grande impegno che ha dedicato ad approfondire la risposta dell'Unione europea al COVID-19. Quando bisogna agire in emergenza i rischi per la trasparenza aumentano. Per esempio, ancora oggi non possiamo conoscere completamente il contenuto dei contratti per i vaccini anti-COVID. Non possiamo sapere se vi siano conflitti di interesse, né le cifre pagate.
Su conflitto di interessi e porte girevoli, un caso evidente ha riguardato il direttore esecutivo dell'European Banking Authority, divenuto amministratore delegato di una lobby finanziaria. Un caso grave, anche perché per un certo periodo di tempo l'ex funzionario ha avuto ancora accesso a documenti riservati dell'istituzione europea.
Dobbiamo cambiare i contratti. Al momento di accettare un incarico, il dirigente deve sapere che non potrà lavorare in un determinato ruolo nel settore privato per un certo periodo di tempo, e su questo punto, signora O'Reilly, avrà il nostro appoggio. Non devono esserci deroghe o discrezionalità, ne va della credibilità delle nostre istituzioni.
"
Sabrina PIGNEDOLI,2021-12-15,IT,State of play of the RRF (Recovery and Resilience Facility) (debate),https://www.europarl.europa.eu/doceo/document/CRE-9-2021-12-15-INT-3-197-0000_IT.html,"  Sabrina Pignedoli (NI).   – Signora Presidente, onorevoli colleghi, il dispositivo per la ripresa e la resilienza rappresenta per gli Stati un'opportunità irripetibile per il rilancio dell'economia e per una svolta ambientalista, ma i fondi devono essere utilizzati al meglio.
Non possiamo permetterci che organizzazioni criminali e comitati d'affari se ne impadroniscano e li utilizzino per il proprio arricchimento. Servono controlli da parte delle istituzioni europee, ma soprattutto da parte degli Stati membri. Serve uno sforzo comune per raggiungere un'omogeneità nell'azione di prevenzione e contrasto.
Per questo ritengo essenziale fornire le risorse adeguate sia all'OLAF sia alla nuova Procura europea, in modo da garantire controlli e indagini per evitare frodi, frazionamento fittizio di appalti e spreco di risorse.
Plaudo inoltre a iniziative importanti come il NextGenerationEU law enforcement Forum promosso da Europol e dal Centro anticrimine italiano, con in testa il direttore Vittorio Rizzi. Un forum a cui hanno già aderito molti Stati membri con l'obiettivo di monitorare l'uso dei fondi.
"
Sabrina PIGNEDOLI,2021-11-24,IT,Presentation of the Court of Auditors' annual report 2020 (debate),https://www.europarl.europa.eu/doceo/document/CRE-9-2021-11-24-INT-3-322-0000_IT.html,"  Sabrina Pignedoli (NI).   – Signora Presidente, onorevoli colleghi, ringrazio la Corte dei conti europea per il lavoro svolto.
In questi anni difficili, segnati dalla pandemia della COVID-19, le istituzioni europee sono state chiamate a un lavoro eccezionale, con un programma di rilancio coraggioso e mai visto prima. Resta però un interrogativo senza risposta: quanto è stato speso dalla Commissione europea per i vaccini e ora per le pillole anti-COVID? Come revisore esterno indipendente dell'Unione europea, riuscirà la Corte dei conti a farci sapere il prezzo pagato dall'UE alle grandi case farmaceutiche per i vaccini?
È una cosa a quanto pare segretissima, collegata a clausole contrattuali. Le istituzioni europee dovrebbero avere come priorità la trasparenza nei confronti dei cittadini. Come possiamo sapere se il potere delle case farmaceutiche non abbia influito sui contratti stipulati, soprattutto in un momento difficile come quello della pandemia? Se vogliamo la fiducia dei cittadini è necessario che si lavori con massima trasparenza.
"
Sabrina PIGNEDOLI,2021-11-10,IT,"Strengthening democracy, media freedom and pluralism in the EU (debate)",https://www.europarl.europa.eu/doceo/document/CRE-9-2021-11-10-INT-1-113-0000_IT.html,"  Sabrina Pignedoli (NI).   – Signora Presidente, onorevoli colleghi, i problemi sulla libertà di stampa esistono anche negli Stati ritenuti baluardi della democrazia.
Il caso di Assange è emblematico e le istituzioni europee dovrebbero affrontare con maggior decisione il problema.
Nel silenzio dei media stessi, ci sono tanti giornalisti costretti a difendersi da querele temerarie, fatte solo per ostacolare il loro lavoro, che sta alla base del diritto dei cittadini a essere informati.
È già avvenuto che giornalisti subiscano perquisizioni, intercettazioni o indagini per scoprire le fonti e bloccare le loro attività di denuncia.
Con l'ottima relazione di oggi il Parlamento ha fatto la sua parte, ora ci aspettiamo dalla Commissione una proposta legislativa ambiziosa.
Occorre anche la collaborazione degli Stati membri, perché non si possono più sentire storie di giornalisti come quelli di Report, di Lorenzo Tondo o di Alfio Caruso, portati a processo e a volte pure condannati - in situazioni di palese conflitto di interessi - solo per aver detto la verità grazie.
"
Sabrina PIGNEDOLI,2021-10-06,IT,"Pandora Papers: implications on the efforts to combat money laundering, tax evasion and avoidance (debate)",https://www.europarl.europa.eu/doceo/document/CRE-9-2021-10-06-INT-3-165-0000_IT.html,"  Sabrina Pignedoli (NI).   – Signora Presidente, onorevoli colleghi, non ci sono solo i furbetti dell'evasione fiscale nei Pandora Papers. No. Ci sono anche criminali e mafiosi che utilizzano i paradisi fiscali e le società di comodo per nascondere e riciclare denaro sporco, sfuggendo alle normative nazionali di contrasto alla criminalità organizzata.
Sappiamo che paradisi fiscali esistono anche all'interno dell'Unione europea e la black list che è stata stilata è estremamente lacunosa. Vogliamo combattere i paradisi fiscali e il riciclaggio? Lo vogliamo fare seriamente?
È necessario che gli Stati membri adottino urgentemente le direttive antiriciclaggio e che l'Unione europea prenda provvedimenti efficaci contro i paradisi fiscali.
Ringrazio i giornalisti e le loro fonti che hanno reso possibile la diffusione dei Pandora Papers. La libertà di stampa è spesso l'unico baluardo efficace contro queste pratiche illegali e permette ai cittadini di conoscere la verità. Per questo torno a sottolineare anche l'ingiusta detenzione a cui è sottoposto Julian Assange. Assange deve essere libero!
"
Sabrina PIGNEDOLI,2021-10-04,IT,Artificial intelligence in criminal law and its use by the police and judicial authorities in criminal matters (debate),https://www.europarl.europa.eu/doceo/document/CRE-9-2021-10-04-INT-1-067-0000_IT.html,"  Sabrina Pignedoli (NI).   – Signor Presidente, onorevoli colleghi, quando si parla di intelligenza artificiale in uso alle forze dell'ordine non c'è solo la questione del riconoscimento facciale, un tema delicato su cui occorre trovare un equilibrio.
Hacker e gruppi criminali in tutta Europa entrano con troppa facilità nei sistemi informatici di istituzioni pubbliche e aziende private. Hanno colpito per esempio strutture sanitarie in Italia, Francia, Germania e Spagna, mettendo a rischio il loro funzionamento. L'intelligenza artificiale deve diventare uno strumento fondamentale in mano alle forze dell'ordine per contrastare più efficacemente il cybercrime.
Ma non c'è solo la repressione dei fenomeni criminali. Occorre investire molto di più nella prevenzione, rinforzando le difese dei dati personali che altrimenti possono finire nel mercato nero dei dati.
Bisogna creare barriere efficaci contro gli hacker e utilizzare l'intelligenza artificiale come una sorta di infiltrato, grazie a cui le forze dell'ordine possono bloccare possibili attacchi prima che si verifichino. La prevenzione è molto più efficace della cura.
"
Sabrina PIGNEDOLI,2021-07-07,IT,Conclusions of the European Council meeting of 24-25 June 2021 (debate),https://www.europarl.europa.eu/doceo/document/CRE-9-2021-07-07-INT-3-034-0000_IT.html,"  Sabrina Pignedoli (NI).   – Signora Presidente, onorevoli colleghi, forse non ci stiamo rendendo conto di quanto grave sia il rischio dei cyberattacchi. 
Il Consiglio giustamente colloca questi temi in cima alla propria agenda, ma bisogna intervenire rapidamente in modo unitario, perché sono già all'ordine del giorno episodi criminali come furti di dati e richieste di riscatto e paralisi delle piattaforme. 
Assistiamo, inoltre, a un'evoluzione, a un affinamento del tipo di minaccia diretta sempre più contro sistemi informatici complessi, con dati che vanno dal campo sanitario a quello finanziario e amministrativo. 
Il prossimo passo sarà il miglioramento dell'attuale quadro normativo europeo. Potrebbe essere utile pensare anche a un'autorità di coordinamento che si occupi di questi aspetti a livello sovranazionale. È importante anche che i singoli paesi intervengano con normative nazionali uniformi che rendano fluido lo scambio di dati.
Chiudo con un pensiero, però, al reporter Peter de Vries a cui hanno sparato ad Amsterdam. Mi rivolgo a Lei, Presidente von der Leyen, le mafie sono un problema europeo che come tale deve essere affrontato con una legislazione europea.
"
Sabrina PIGNEDOLI,2021-06-24,IT,Urgent need to complete the procedures for nominations for the full functioning of the European Public Prosecutor’s Office (debate),https://www.europarl.europa.eu/doceo/document/CRE-9-2021-06-24-INT-2-166-0000_IT.html,"  Sabrina Pignedoli (NI).   – Signora Presidente, onorevoli colleghi, diamo fiducia e auguriamo buon lavoro alla nuova procura europea, sperando che possa diventare un utile strumento per contrastare le frodi contro il bilancio dell'Unione. 
Si tratta di un organismo che probabilmente in futuro necessiterà di adeguamenti. Quello che auspico fin da subito è che non vi siano sovrapposizioni con altri organismi, come Eurojust, che già svolge egregiamente il suo compito. Anzi, devono esserci sinergia e cooperazione, non solo con le agenzie europee, ma anche con le procure degli Stati membri, con uno scambio di dati funzionale e reciproco.
Per poter operare efficacemente, è fondamentale che l'EPPO sia dotata delle risorse finanziarie adeguate e, per un'azione più omogenea della procura, ci auguriamo che presto ne facciano parte tutti i 27 Paesi dell'Unione, e non solo 22.
Restano purtroppo alcune lacune nell'organigramma: è necessario che al più presto tutti i Paesi completino le nomine previste, perché vi sia una piena funzionalità di questo strumento.
"
Sabrina PIGNEDOLI,2021-06-09,IT,"Rule of law situation in the European Union and the application of the Conditionality Regulation (EU, Euratom 2020/2092) (debate)",https://www.europarl.europa.eu/doceo/document/CRE-9-2021-06-09-INT-3-107-0000_IT.html,"  Sabrina Pignedoli (NI).   – Signora Presidente, onorevoli colleghi, oggi in questo Parlamento si parla di Stato di diritto. Ieri in Italia, per l'ennesima volta, un magistrato è stato sottoposto a misura cautelare perché, secondo l'accusa, avrebbe svenduto il suo incarico per arricchimento e carriera aggiustando i processi. 
A fronte di centinaia di magistrati che svolgono il loro ruolo in silenzio e con dedizione, in Italia è emerso un sistema di nomine condizionate da esponenti di partiti politici e da correnti e cordate interne alla magistratura stessa. Ci sono uffici giudiziari importanti dove il capo è stato deciso con questo sistema clientelare, dove i magistrati indipendenti e con pensiero libero vengono messi in un angolo e viene impedito loro di lavorare.
Ci sono sentenze che sono state pilotate grazie a questo sistema, presunte logge o comitati d'affari che avrebbero condizionato l'amministrazione della legge, indagini omesse o archiviate sulla base dell'assunto ""i favori per gli amici, la legge per gli altri"".
Lo chiedo a voi colleghi: con questa situazione, si può in Italia parlare del rispetto dello Stato di diritto?
"
Sabrina PIGNEDOLI,2021-05-20,IT,The situation in Haiti,https://www.europarl.europa.eu/doceo/document/CRE-9-2021-05-20-INT-4-108-0000_IT.html,"  Sabrina Pignedoli (NI).   – Signora Presidente, onorevoli colleghi, Haiti è un paese poverissimo, martoriato da eventi naturali disastrosi e pandemie, da ultima quella del COVID. Ma non è meno grave il quadro sociale e politico: è preoccupante il livello di violenza e impunità che ha travolto il Paese, ostaggio di gruppi armati, alcuni dei quali godono della protezione del presidente Moïse.
È importante che l'Unione europea eserciti la sua forza diplomatica di persuasione, insieme alla comunità internazionale e alla nuova Presidenza americana, per fermare l'escalation di violenza e la deriva democratica che il Paese ha intrapreso. Occorre assumere una chiara e ferma posizione contro il tentativo di revisione della carta costituzionale di Haiti, che mira ad accentrare i poteri esecutivi del Presidente Moïse.
È importante che vengano garantite nuove elezioni per salvaguardare gli sforzi sostenuti finora per l'instaurazione di una democrazia. L'Unione europea deve continuare a mantenere il suo sostegno economico nel Paese ma deve esigere il rispetto dei diritti fondamentali.
"
Sabrina PIGNEDOLI,2021-05-19,IT,The conflict of interest of the Prime Minister of the Czech Republic (debate),https://www.europarl.europa.eu/doceo/document/CRE-9-2021-05-19-INT-3-097-0000_IT.html,"  Sabrina Pignedoli (NI).   – Signor Presidente, onorevoli colleghi, la mia solidarietà va innanzitutto ai colleghi cechi della commissione CONT, che con la presidente Hohlmeier hanno lavorato in prima linea sul conflitto di interessi del premier della Repubblica ceca.
Grazie a loro il Parlamento si sta occupando di questo problema, motivo per cui sono stati attaccati e minacciati nel loro Paese. Non dimentichiamo le dichiarazioni del premier Babis, che ha detto ""i signori Zdechovský e Peksa sono grandi traditori, perché sono cittadini cechi nel Parlamento europeo e devono combattere per gli interessi della Repubblica ceca"".
Chi solleva problemi all'interno degli Stati membri, chi denuncia che le cose non vanno non può essere considerato un traditore del proprio Paese, ma un alleato di tutti i cittadini europei.
Il Parlamento non può tollerare questi attacchi, così come non può tollerare un uso personalistico dei fondi. Tutti gli Stati devono munirsi di una seria legge sul conflitto di interessi: deve valere per la Repubblica ceca, ma anche per l'Italia e per tutti i paesi dell'Unione europea.
"
Sabrina PIGNEDOLI,2021-04-29,IT,Union Anti-Fraud Programme 2021-2027 (debate),https://www.europarl.europa.eu/doceo/document/CRE-9-2021-04-29-INT-4-021-0000_IT.html,"  Sabrina Pignedoli (NI).   – Signor Presidente, onorevoli colleghi, appoggio pienamente le raccomandazioni del testo della presidente della commissione per il controllo dei bilanci, la collega Monika Hohlmeier, che ringrazio molto per tutto il lavoro svolto, anche nella protezione degli interessi finanziari dell'Unione. 
Sappiamo che sul contrasto alle frodi si gioca una partita importantissima nel prossimo quadro pluriennale. Passi avanti si sono compiuti con gli stanziamenti per nuovi strumenti informatici, con l'attività di formazione e anche con il sistema di gestione delle irregolarità, che facilita l'obbligo per i paesi membri di segnalare le carenze individuate. 
Spesso però dietro le frodi si nascondono organizzazioni criminali anche mafiose che operano indistintamente in tutti gli Stati europei. E qui mi appello a voi, colleghi parlamentari: combattere queste frodi e queste forme di criminalità deve essere una priorità di questo Parlamento e della Commissione, perché chi commette frodi sottrae i soldi a tutti i cittadini europei. Un programma antifrode più efficace rende l'Europa più credibile di fronte ai suoi cittadini.
"
Sabrina PIGNEDOLI,2021-03-25,IT,Assassination of Daphne Caruana Galizia and the rule of law in Malta (debate),https://www.europarl.europa.eu/doceo/document/CRE-9-2021-03-25-INT-2-146-0000_IT.html,"  Sabrina Pignedoli (NI).   – Signor Presidente, onorevoli colleghi, perché è stata uccisa Daphne Caruana Galizia? Perché scriveva. Scriveva senza censura dei traffici illegali che coinvolgevano anche importanti cariche istituzionali maltesi.
Le inchieste della giornalista riguardavano, tra l'altro, la corruzione e la vendita dei passaporti d'oro e il contrabbando del petrolio, affari in cui si arriva al coinvolgimento di membri del governo, a opachi intrecci societari e a legami con le mafie italiane. Ma le indagini sono difficili per la scarsa indipendenza del sistema investigativo e giudiziario dal governo maltese. 
Inoltre Malta, in quanto Stato membro dell'Unione europea, è tenuta a cooperare con gli organi inquirenti degli altri Stati: ma le risposte che vengono date arrivano con estrema lentezza e difficolta. In particolare vengono riscontrate difficoltà oggettive a ottenere collaborazione rispetto alle misure più incisive per contrastare proprio forme gravi di criminalità organizzata, come le intercettazioni telefoniche e telematiche.
Questa situazione non è accettabile: Malta deve mostrare con azioni concrete di voler combattere la criminalità. Lo Stato, tutti gli Stati, l'Unione europea, noi abbiamo l'obbligo di portare avanti le battaglie di Daphne per giustizia e legalità.
"
Sabrina PIGNEDOLI,2021-01-18,IT,Presentation of the Court of Auditors' annual report - 2019 (debate),https://www.europarl.europa.eu/doceo/document/CRE-9-2021-01-18-INT-1-066-0000_IT.html,"  Sabrina Pignedoli (NI).   – Signora Presidente, onorevoli colleghi, nella relazione sull'esercizio 2019 la Corte dei Conti europea certifica che i conti dell'Unione rispecchiano la sua situazione finanziaria in maniera ""fedele e veritiera"".
Segnala però troppi errori nelle spese ritenute ""ad alto rischio"", che costituiscono oltre la metà della spesa sottoposta ad audit: si tratta soprattutto di rimborsi, per esempio nei settori della coesione e dello sviluppo rurale, che sono gestiti dai singoli paesi.
Gli Stati membri, per la Corte dei Conti, assorbono troppo lentamente i Fondi strutturali e di investimento. A fine 2019 era stato erogato solo il 40 % dei finanziamenti europei stabiliti per il 2014-2020. Migliorare su questo aspetto è fondamentale per il periodo 2021-2027, specie dopo l'accordo su Next Generation EU, con le misure straordinarie per fronteggiare l'impatto della pandemia.
Dobbiamo risolvere le criticità, anche con l'aiuto dei singoli governi, per rendere la spesa dell'Unione europea più efficiente e più utile ai suoi cittadini.
"
Sabrina PIGNEDOLI,2020-12-17,IT,OLAF cooperation with EPPO and the effectiveness of its investigations (continuation of debate),https://www.europarl.europa.eu/doceo/document/CRE-9-2020-12-17-INT-4-042-0000_IT.html,"  Sabrina Pignedoli (NI).   – Signora Presidente, onorevoli colleghi, il nuovo regolamento di OLAF si è reso necessario per adeguare il quadro legale a seguito della costituzione di EPPO e per determinarne le relazioni. Ma questo Parlamento ha fatto anche di più e mi ritengo soddisfatta dell'esito di questi negoziati, perché si è riusciti a mantenere l'indipendenza di OLAF e rafforzarne le procedure di indagine.
Infatti è stato migliorato il sistema di follow-up delle raccomandazioni tra OLAF e gli Stati membri. Per le investigazioni OLAF, è stata istituita la figura del controllore, che verificherà le procedure per assicurarne la correttezza ed è stata prevista la possibilità per le persone indagate di avere accesso alla relazione finale, tutti passi in avanti nella direzione da noi auspicata. Ottima anche l'introduzione della possibilità per OLAF di controllare i conti bancari e avviare controlli sull'IVA. 
Rimangono margini di miglioramento. Per esempio, il controllore dovrebbe essere una figura più indipendente con maggiori poteri. Inoltre la procedura di accesso ai documenti deve essere più semplice. Restano chiaramente il problema del budget per EPPO e OLAF e il fatto che le indagini OLAF devono essere portate avanti anche dagli Stati membri.
"
Sabrina PIGNEDOLI,2020-12-16,IT,"Conclusions of the European Council meeting of 10-11 December 2020 – MFF, Rule of Law Conditionality and Own Resources – Council regulation laying down the multiannual financial framework for the years 2021 to 2027 – Proposal for an Interinstitutional Agreement between the European Parliament, the Council and the Commission on budgetary discipline, on cooperation in budgetary matters and on sound financial management, as well as on new own resources, including a roadmap towards the introduction of new own resources – Regulation on the protection of the Union’s budget in case of generalised deficiencies as regards the rule of law in the Member States (debate)",https://www.europarl.europa.eu/doceo/document/CRE-9-2020-12-16-INT-3-023-0000_IT.html,"  Sabrina Pignedoli (NI).   – Signor Presidente, onorevoli colleghi, il Movimento 5 Stelle oggi dice tre ""sì"".
Sì al Recovery Fund, simbolo di una nuova Europa che scommette sul futuro e fa ammenda degli errori del passato: addio austerity. Per la prima volta vengono emessi titoli europei e si trasferiscono risorse a fondo perduto agli Stati più in difficoltà. 
Sì al bilancio pluriennale: non è perfetto, ma aumentiamo le dotazioni dei programmi Horizon, Erasmus e InvestEU, importantissimi per giovani e imprese, e finalmente si apre il cantiere delle risorse proprie. 
Sì alla difesa dello Stato di diritto: sui valori non si negozia, difenderemo ovunque e sempre l'indipendenza della magistratura e la libertà di stampa. 
Con questi tre convinti ""sì"" cambieremo in meglio la vita dei cittadini europei, mentre i sovranisti battono la ritirata e si nascondono dietro i veti di Orbán, privi di ogni progetto politico. Tuttavia c'è ancora molto da fare. Dobbiamo impedire a mafia e criminalità organizzata di mettere le mani su questi fondi europei e dobbiamo far ripartire l'economia dopo l'incubo del virus. Ma oggi è certo: vince l'Europa dell'equità, della solidarietà e della giustizia.
"
Sabrina PIGNEDOLI,2020-11-24,IT,The fight against impunity for crimes committed against journalists around the world (debate),https://www.europarl.europa.eu/doceo/document/CRE-9-2020-11-24-INT-2-239-0000_IT.html,"  Sabrina Pignedoli (NI).   – Signora Presidente, onorevoli colleghi, quando si parla di impunità per i crimini contro i giornalisti si pensa ai mandanti di omicidi, pestaggi e minacce, ma ci sono metodi per mettere a tacere quotidianamente i giornalisti nell'indifferenza generale.
Si chiamano querele temerarie, ovvero cause per diffamazione senza fondamento, con richieste esorbitanti di risarcimento dei danni. Anche se poi il giornalista verrà assolto deve comunque pagarsi l'avvocato, che deve fronteggiare studi legali di multinazionali o di politici importanti. La situazione diventa tanto più grave se si considera che sempre più spesso i giornalisti lavorano come freelance e hanno pochissime o nessuna tutela legale. Il risultato più immediato è che il giornalista smette di scrivere inchieste scomode e in alcuni casi vengono pagati meno di dieci euro lordi.
Nelle conclusioni della commissione speciale CRIM si esortavano gli Stati membri a depenalizzare i reati di diffamazione e calunnia per chi segnalava episodi di corruzione, criminalità organizzata e riciclaggio. Credo sia necessario riprendere questo passaggio e applicarlo anche al giornalismo, per favorire quelle inchieste che tanto servono alla nostra democrazia.
"
Sabrina PIGNEDOLI,2020-10-19,IT,"Digital Services Act: Improving the functioning of the Single Market - Digital Services Act: adapting commercial and civil law rules for commercial entities operating online - Digital Services Act and fundamental rights issues posed - Framework of ethical aspects of artificial intelligence, robotics and related technologies - Civil liability regime for artificial intelligence - Intellectual property rights for the development of artificial intelligence technologies (debate)",https://www.europarl.europa.eu/doceo/document/CRE-9-2020-10-19-INT-1-054-0000_IT.html,"  Sabrina Pignedoli (NI).   – Signor Presidente, onorevoli colleghi, innanzitutto ringrazio i relatori per il loro grande lavoro. Giustamente, il punto di partenza è una riflessione etica da cui devono scaturire leggi adeguate. Non possiamo permettere che la soglia etica dei sistemi di IA scenda sotto quella umana.
L'intelligenza artificiale porrà molte sfide. Uno scenario da valutare riguarda il suo uso improprio da parte di organizzazioni criminali e terroristiche. C'è il rischio che i software che gestiscono l'IA vengano sabotati o manomessi. 
Sarebbe da ingenui pensare che il cybercrime e il terrorismo informatico non compiranno un salto di qualità con l'evolversi dei sistemi di intelligenza artificiale. Furto e contrabbando di dati, hackeraggio, violazione di copyright industriale, sabotaggio e presa in ostaggio di sistemi di IA. Non stiamo parlando di fantascienza, è già successo. Se da un lato dobbiamo proteggere i brevetti che gestiscono i sistemi, dall'altro lato sarà necessario rendere accessibili questi sistemi a chi conduce le indagini, come magistrati e forze di polizia.
Si è già visto in passato come le aziende detentrici di sistemi di criptaggio abbiano ostacolato o addirittura rifiutato l'accesso a chi indagava su gruppi terroristici e organizzazioni criminali. Voglio dunque che il testo della Commissione sugli aspetti etici dell'IA rappresenti il giusto equilibrio fra trasparenza dei sistemi, diritto alla riservatezza dei cittadini, necessità investigative per la lotta alle organizzazioni criminali e tutela del copyright.
"
Sabrina PIGNEDOLI,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-254-0000_IT.html,"  Sabrina Pignedoli (NI).   – Signora Presidente, onorevoli colleghi, continui disastri ambientali affliggono ogni paese d'Europa, da nord a sud. La scorsa settimana un patrimonio mondiale come Venezia ha subito danni gravissimi a causa delle inondazioni.
È necessario sbloccare al più presto gli stanziamenti del Fondo di solidarietà dell'UE e agevolare gli investimenti per la manutenzione del territorio, ma è probabile che quanto accaduto a Venezia avverrà di nuovo. L'ultimo rapporto dell'Agenzia per l'ambiente dell'ONU parla di un aumento delle temperature di 3,2 gradi dai livelli preindustriali, con grande rischio di eventi climatici distruttivi. Il motivo? I gas serra a livello globale continuano ad aumentare, nonostante gli interventi per cercare di limitarli.
L'Europa ha deciso di puntare verso un green new deal, ma la sua visione deve essere globale e davvero molto ambiziosa. Gli Stati europei, infatti, devono diventare un esempio di come sviluppo e tutela dell'ambiente possano andare di pari passo. L'Europa può e deve diventare un punto di riferimento e un modello di successo per gli Stati di recente industrializzazione che continuano ad aumentare le loro emissioni di gas inquinanti. E lo può fare solo mettendo in campo azioni di successo, con importanti investimenti sulla riconversione verde. Bisogna certamente puntare su ricerca, sviluppo e nuove tecnologie, tenendo però sempre al centro le imprese, che non devono essere lasciate sole in questo percorso, ma anzi devono trarne vantaggio concorrenziale nel medio e lungo periodo.
"
Sabrina PIGNEDOLI,2019-11-13,IT,One-minute speeches on matters of political importance,https://www.europarl.europa.eu/doceo/document/CRE-9-2019-11-13-INT-1-308-0000_IT.html,"  Sabrina Pignedoli (NI).   – Signora Presidente, onorevoli colleghi, l'inondazione che sta avvenendo a Venezia è gravissima. 
Venezia è un patrimonio mondiale dell'umanità, non possiamo permetterci di perderla. I veneziani, a cui va tutta la nostra solidarietà, i veneti, gli italiani si rimboccheranno le maniche, ma io sono qua per chiedere la solidarietà e l'aiuto concreto di tutti i cittadini europei. Venezia ha bisogno di noi. Una volta stimati i danni ci dobbiamo attivare affinché gli stanziamenti del Fondo di solidarietà dell'Unione europea arrivino nei tempi più stretti possibile.
Per salvare Venezia e il suo inestimabile patrimonio artistico bisogna abbattere i tempi dell'erogazione del fondo, che oggi sono di circa un anno dalla presentazione della domanda. Su questo il Movimento 5 Stelle farà sentire la propria voce e sono sicura di trovare la collaborazione di tutto il Parlamento europeo. 
La tragedia di Venezia deve rappresentare un monito per tutti noi. I cambiamenti climatici minacciano il nostro futuro. Ecco perché bisogna cambiare registro. L'Europa prenda con coraggio misure concrete senza precedenti per tutelare l'ambiente. 
"
Sabrina PIGNEDOLI,2019-10-23,IT,Presentation of the Court of Auditors' annual report - 2018 (debate),https://www.europarl.europa.eu/doceo/document/CRE-9-2019-10-23-INT-3-351-0000_IT.html,"  Sabrina Pignedoli (NI).   – Signora Presidente, onorevoli colleghi, vorrei innanzitutto ringraziare la Corte dei conti per il lavoro svolto. 
La relazione annuale è infatti un documento di grande importanza per il Parlamento europeo, poiché facilita il nostro lavoro e fornisce molti elementi per valutare gli aspetti della spesa dell'Unione europea e individuare i problemi da risolvere. 
Nella relazione annuale del 2018 sono stati rilevati alcuni miglioramenti rispetto agli anni precedenti: in primis, il fatto che, in ambito generale, il livello di errore stimato per i pagamenti effettuati è in continua diminuzione, 2,6 %. Questo rappresenta un passo verso la giusta direzione. 
Tuttavia, la Commissione deve continuare a fare sforzi per una maggiore trasparenza nell'utilizzo di fondi pubblici e al contempo intensificare la collaborazione per la Corte dei conti. Esistono alcuni punti critici, per la rubrica 3, inerente a sicurezza e cittadinanza, e per la rubrica 4, concernente il ruolo mondiale dell'Europa. Non è stato ancora possibile rilevare il tasso di errore. 
Ciò comporta sicuramente una grave mancanza di trasparenza e controllo della spesa. In alcuni settori, poi, come ad esempio la coesione e lo sviluppo rurale, ma anche nei programmi specifici come Erasmus e Orizzonte 2020, persistono tassi di errore relativi a problematiche che vanno entrambi affrontati e risolti al più presto. 
Auspico quindi una maggiore organizzazione nei controlli e un incremento degli audit di prestazione, per verificare se le politiche e i programmi vengano attuati in modo efficace e, al fine di garantire ai cittadini che i loro contributi vengano spesi in maniera adeguata, auspico l'implementazione di tutte le misure volte a migliorare la situazione a tutela della credibilità dell'Unione europea e delle sue istituzioni. 
"
Sabrina PIGNEDOLI,2024-02-05,IT,"Situation of prisoners in Hungarian jails, including the case of Ilaria Salis (debate)",https://www.europarl.europa.eu/doceo/document/CRE-9-2024-02-05-INT-1-061-0000_IT.html,"  Sabrina Pignedoli (NI).   – Signora Presidente, onorevoli colleghi, le catene che in un'aula di giustizia legavano mani e piedi a Ilaria Salis hanno fatto il giro del mondo, perché non è pensabile che ciò avvenga in un paese dell'Unione europea. Da quasi un anno, questa cittadina italiana è rinchiusa in condizioni degradanti in una cella in Ungheria, dove ha subito maltrattamenti e umiliazioni. Questa è una palese violazione dei diritti umani.
Quello che ci preoccupa maggiormente è l'accanimento dimostrato nei confronti di Ilaria per il suo essere un'attivista antifascista. La Commissione ha più volte sottolineato la mancanza di indipendenza del potere giudiziario dal governo in Ungheria. Ilaria potrà avere un giusto processo? Dalla richiesta spropositata di pena e dalla mancanza di garanzie difensive, ci sembra che la risposta sia no. Speriamo di sbagliarci, ma qui la collega l'ha già definita ""criminale"" senza ancora una sentenza.
Questa penosa situazione mostra anche la fragilità dei nostri trattati e l'importanza, con l'allargamento dell'Unione, di abbandonare la regola dell'unanimità. Il potere di veto dell'Ungheria in Consiglio, infatti, non può spingere la Commissione a essere più morbida sulla questione del rispetto dei diritti umani e dello Stato di diritto, che non sono negoziabili.
"
Sabrina PIGNEDOLI,2024-01-17,IT,Situation of fundamental rights in the EU in 2022 and 2023 (debate),https://www.europarl.europa.eu/doceo/document/CRE-9-2024-01-17-INT-3-365-0000_IT.html,"  Sabrina Pignedoli (NI).   – Signora Presidente, onorevoli colleghi, non c'è democrazia se i cittadini non possono essere adeguatamente informati, per questo la tentazione del potere è quella di controllare i giornalisti.
In Italia si sta approvando una legge bavaglio che impedirà ai giornalisti di pubblicare le ordinanze di custodia cautelare, integrale o per estratto, fino al termine dell'udienza preliminare. Si tratta di atti pubblici, ma i giornalisti italiani non potranno più citarli.
I cittadini hanno diritto ad essere informati da una pluralità di fonti per formare la propria opinione, come specificano questa relazione e la raccomandazione della Commissione del settembre 2021.
Invece gli italiani rischieranno di rimanere all'oscuro su importanti indagini, magari proprio quelle di maggiore interesse pubblico che coinvolgono politici e colletti bianchi. Questa forma di censura, peraltro, non garantisce nemmeno gli stessi indagati.
La legge bavaglio permetterà ad avvocati e opinionisti di interpretare i fatti sui social e in tv, senza possibilità di essere smentiti da atti giudiziari ufficiali.
Il rischio è di accentuare la gogna mediatica. Tuteliamo lo Stato di diritto, tuteliamo il libero giornalismo!
"
Sabrina PIGNEDOLI,2024-01-16,IT,"Humanitarian situation in Gaza, the need to reach a ceasefire and the risks of regional escalation (debate)",https://www.europarl.europa.eu/doceo/document/CRE-9-2024-01-16-INT-2-253-0000_IT.html,"  Sabrina Pignedoli (NI).   – Signor Presidente, onorevoli colleghi, a Gaza oltre 10 000 bambini hanno perso la vita in quasi cento giorni di guerra, mentre più di dieci bambini al giorno stanno perdendo un braccio o una gamba e resteranno mutilati a vita.
La guerra e l'assedio a Gaza sono stati fin dall'inizio una strage indiscriminata di donne, anziani e bambini. Davanti a tanta sofferenza ci aspettiamo dall'Europa l'unica risposta possibile: adesso basta!
Adesso basta uccidere i civili in maniera indiscriminata, basta con i bombardamenti a Gaza, basta con l'occupazione illegale dei territori palestinesi. Non possiamo restare indifferenti come abbiamo fatto per troppi anni, altrimenti saremo complici di questo massacro. Al governo Netanyahu dobbiamo dire che ci saranno delle conseguenze se non si arriverà subito a un cessate il fuoco.
Faccio una proposta: invitiamo israeliani e palestinesi al prossimo Consiglio europeo del 1º febbraio. Le aree di conflitto si stanno allargando a Yemen, Libano, Siria e Iraq: serve il dialogo, prima che sia troppo tardi.
"
