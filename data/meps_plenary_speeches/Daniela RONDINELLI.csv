MP,Date,Language,Title,Url,Content
Daniela RONDINELLI,2023-10-19,IT,European protein strategy (debate),https://www.europarl.europa.eu/doceo/document/CRE-9-2023-10-19-INT-4-063-0000_IT.html,"  Daniela Rondinelli (S&D).   – Signora Presidente, signor Commissario, onorevoli colleghi, la guerra in Ucraina ha dimostrato la grave dipendenza europea dalle proteine vegetali, indispensabili per l'alimentazione umana e animale.
Per questo, il Parlamento europeo chiede alla Commissione una strategia europea per le proteine, per garantire l'autosufficienza alimentare, conciliandola con la sostenibilità economica, sociale e ambientale.
Ritengo fondamentale, allora, che nella risoluzione si esprimano con chiarezza le preoccupazioni nostre, del mondo agricolo e di milioni di consumatori legate alla commercializzazione della carne sintetica, che metterebbe a rischio milioni di aziende e di posti di lavoro e distruggerebbe quel modello di democrazia alimentare che, invece, è alla base della nostra agricoltura europea, rendendo poche multinazionali proprietarie dei brevetti di ciò che mangiamo e spezzando il legame millenario tra uomini e natura.
Vanno invece sostenute le nuove tecnologie di genoma editing, che non hanno nulla a che vedere con gli OGM, in quanto migliorano le resistenze delle piante, selezionando i geni migliori della medesima specie: uno strumento ineludibile, se vogliamo aumentare la produttività agricola usando sempre meno pesticidi, meno acqua e meno suolo.
Chiediamo allora coraggio e visione, per innovare, senza distruggerlo, il modello agricolo europeo, affinché rimanga il settore trainante delle nostre economie e fulcro dello sviluppo rurale, mantenendo così la nostra leadership nel mondo in termini di qualità, sostenibilità e salubrità dei prodotti.
"
Daniela RONDINELLI,2023-10-19,IT,Generational renewal in the EU farms of the future (debate),https://www.europarl.europa.eu/doceo/document/CRE-9-2023-10-19-INT-4-107-0000_IT.html,"  Daniela Rondinelli (S&D).   – Signor presidente, signor Commissario, onorevoli colleghi, nel 2010, quando ho iniziato a occuparmi di politiche agricole europee, affrontai come primo tema proprio quello del ricambio generazionale, in particolar modo quello femminile, quale emergenza prioritaria.
Da allora poco è cambiato, perché, nonostante milioni di euro investiti, non sono stati ancora affrontati i nodi veri che impediscono ai nostri giovani di entrare in questo settore produttivo meraviglioso. È una corsa a ostacoli: chi non ha un'azienda di famiglia alle spalle spesso è tagliato fuori, chi invece ce la fa a partire deve vedersela con competitor extraeuropei che fanno concorrenza sleale e dumping ambientale e sociale.
La formazione, di per sé, non basta. I problemi veri sono le difficoltà di accesso al credito, la complessità del mercato, le lunghe catene di distribuzione che erodono la redditività, così come l'aumento esponenziale del rischio di impresa legato alle calamità naturali.
Gli strumenti della PAC non bastano. Servono maggiori certezze giuridiche e finanziarie per consentire a ogni giovane di immaginare un futuro prospero per sé e la propria azienda. Serve quindi ascoltare le istanze dei giovani agricoltori per costruire insieme nuovi percorsi di sostenibilità, perché loro sono innovatori, sono in grado di sviluppare quel ruolo multidimensionale dell'agricoltura nei territori, nelle zone rurali e nelle nostre comunità.
"
Daniela RONDINELLI,2023-10-18,IT,Mental health at work (debate),https://www.europarl.europa.eu/doceo/document/CRE-9-2023-10-18-INT-3-422-0000_IT.html,"  Daniela Rondinelli (S&D).   – Signora Presidente, onorevoli colleghi, stiamo vivendo evoluzioni inedite del mondo del lavoro che richiedono nuove tutele e nuovi diritti digitali.
All'origine della diffusione di disturbi mentali ci sono anche la precarietà lavorativa, le diseguaglianze sociali e fenomeni devastanti per la salute, come mobbing e burnout. Sradicare tutto questo offrendo certezze sul futuro, condizioni di lavoro dignitose, salari giusti e un lavoro di qualità è il miglior antidoto per prevenire i rischi legati ai disturbi mentali.
Nel 2022, il 27 % dei lavoratori europei ha sofferto di stress, depressione e ansia. Secondo l'ILO, per queste patologie si perdono 12 miliardi di giornate di lavoro all'anno, per un valore di 1 000 miliardi di dollari, una cifra enorme, superiore al nostro Recovery Fund. Per questo è essenziale una legislazione europea sulla salute mentale sul lavoro che riconosca le patologie mentali come malattie professionali, anche per effetto dell'uso pervasivo dell'intelligenza artificiale e degli algoritmi, che di fatto rappresentano oggi i nuovi datori di lavoro e che, in modo opaco e arbitrario, stabiliscono ogni aspetto dell'attività lavorativa, dall'assunzione al licenziamento.
E, allo stesso tempo, non è più rinviabile una legislazione sul diritto alla disconnessione, che come Parlamento europeo abbiamo richiesto più volte, per tutelare quei lavori che non hanno né un luogo di lavoro né un orario di lavoro stabilito e che possono generare malattie mentali legate proprio alla dipendenza dall'essere connessi 24 ore al giorno.
Potremmo perseguire un reale progresso sociale solo se la tecnologia sarà orientata e usata in chiave antropocentrica e se la persona sarà messa nelle condizioni di lavorare in salute.
"
Daniela RONDINELLI,2023-10-04,IT,The proposed extension of glyphosate in the EU (debate),https://www.europarl.europa.eu/doceo/document/CRE-9-2023-10-04-INT-3-278-0000_IT.html,"  Daniela Rondinelli (S&D).   – Signor Presidente, onorevoli colleghi, signora Commissaria, la vostra proposta di prorogare l'autorizzazione all'uso di glifosato genera preoccupazioni per la salute pubblica e le nostre aziende agricole perché si basa prevalentemente su uno studio incompleto dell'EFSA che non approfondisce il rapporto tra glifosato e additivi e perché non tiene conto delle misure precauzionali assunte da tanti Stati membri, come l'Italia, che ne vietano l'utilizzo vicino alle aree pubbliche.
È necessario stabilire che il glifosato possa essere utilizzato solo ed esclusivamente come erbicida per la preparazione del terreno e non come disseccate in tutte le lavorazioni pre e post raccolta.
Numerosi studi scientifici ne riscontrano tracce consistenti addirittura nel latte materno. L'Agenzia per la ricerca sul cancro dell'OMS lo classifica come ""potenzialmente cancerogeno"" e la giustizia statunitense condanna la Bayer a pagare risarcimenti milionari a migliaia di cittadini.
Non si comprende allora perché la Commissione europea ne consenta l'utilizzo per altri dieci anni, quando, al contempo, le autorizzazioni per alternative naturali, come l'acido pelargonico, sono bloccate da tempo e soprattutto mentre continuiamo a importare da paesi terzi cereali prodotti con pratiche che sono proibite in Europa e che fanno dumping ambientale ai nostri agricoltori e minacciano la nostra sicurezza alimentare.
"
Daniela RONDINELLI,2023-10-02,IT,Rising precariousness in Europe including the need for aid to the most deprived (debate),https://www.europarl.europa.eu/doceo/document/CRE-9-2023-10-02-INT-1-086-0000_IT.html,"  Daniela Rondinelli (S&D).   – Signor Presidente, onorevoli colleghi, signor Commissario Schmit, questo fine settimana mi sono confrontata con giovani della mia regione su quanto la povertà lavorativa incida sul loro ingresso nel mercato del lavoro.
Rispetto a questa tematica le forze di destra del Parlamento europeo fanno finta di niente, mentre le destre che governano il mio paese si girano dall'altra parte come se il problema non esistesse. Sei milioni di italiani vivono nella più completa indigenza anche a causa di un'inflazione record, e la gran parte sono lavoratori.
Gli Stati membri devono fare la propria parte recependo la direttiva sul salario minimo, che stabilisce i criteri per l'adeguatezza dei salari, tra cui anche quello legato al paniere di beni e servizi agganciati all'inflazione. Molti governi l'hanno fatto, lo stanno facendo, ma non quello italiano, e per questo i nostri lavoratori hanno visto scendere il potere d'acquisto dei loro salari del 22 % solo in quest’ultimo anno.
A livello europeo, allora, serve un piano straordinario di lotta alla povertà e alla precarietà. Le risorse della Garanzia per l'infanzia e del Fondo per gli indigenti vanno fortemente aumentati e le regole di bilancio vanno modificate consentendo lo scorporo degli investimenti sociali dal calcolo del deficit. Redistribuzione della ricchezza e giustizia sociale non sono un'ideologia, ma il collante di una democrazia sana.
"
Daniela RONDINELLI,2023-09-14,IT,Improving firefighters’ working conditions (debate),https://www.europarl.europa.eu/doceo/document/CRE-9-2023-09-14-INT-4-098-0000_IT.html,"  Daniela Rondinelli (S&D).   – Signora Presidente, gentile Commissaria, onorevoli colleghi, a un anno dalla pubblicazione del rapporto dell'Organizzazione mondiale della sanità che classifica l'esposizione professionale dei vigili del fuoco come cancerogena, la Commissione europea oggi finalmente si impegna a occuparsi dei 3 milioni di vigili del fuoco, dopo reiterate richieste da parte nostra in commissione Lavoro. 
Il loro ruolo, infatti, per la protezione delle nostre comunità e dei nostri territori diventa sempre più insostituibile per fronteggiare le estreme conseguenze del cambiamento climatico. Molti sottovalutano o non sanno che, anche a distanza di decenni dalla cessazione del loro servizio, questi lavoratori hanno il 300 % di possibilità in più di contrarre il cancro senza godere di alcuna tutela sanitaria, abbandonando intere famiglie al loro destino. 
Abbiamo quindi il dovere morale, innanzitutto, di avere una legislazione europea che attribuisca ai vigili del fuoco uno specifico status che garantisca il pieno riconoscimento della malattia professionale, i protocolli di prevenzione e di decontaminazione, dispositivi di protezione moderni, una copertura assicurativa pubblica e accesso ai servizi sociosanitari per la cura delle loro malattie fisiche e mentali. 
Perché chi mette a repentaglio la propria vita ogni giorno per salvare la nostra vita non può e non deve essere lasciato indietro.
"
Daniela RONDINELLI,2023-04-17,IT,"Revision of the EU Emissions Trading System - Monitoring, reporting and verification of greenhouse gas emissions from maritime transport - Carbon border adjustment mechanism - Social Climate Fund - Revision of the EU Emissions Trading System for aviation (debate)",https://www.europarl.europa.eu/doceo/document/CRE-9-2023-04-17-INT-1-172-0000_IT.html,"  Daniela Rondinelli (S&D).   – Signor Presidente, siccità, fenomeni meteorologici estremi e la dipendenza energetica da paesi non europei ci stanno dimostrando che la transizione energetica non è più rinviabile.
È molto chiaro quanto sia alto il costo sociale e ambientale dei ritardi accumulati negli anni, che puntualmente si scaricano sui soggetti più deboli della nostra società, alimentando povertà e diseguaglianze.
Oggi 55 milioni di cittadini europei, più di uno su dieci, non riescono a pagare le bollette. Ciò dimostra che la transizione energetica è destinata a fallire se non la affrontiamo con ambizione e pragmatismo.
Il Fondo sociale per il clima è quindi necessario per quelle famiglie che non hanno i mezzi sufficienti per rendere più sostenibili energeticamente le loro abitazioni, ma anche per le piccole aziende che non riescono a ridurre le emissioni nei trasporti su strada e nell'edilizia e che hanno bisogno quindi di essere accompagnate con politiche e strumenti mirati.
Mentre le destre portano avanti battaglie anacronistiche e propongono sovvenzioni spot, noi socialisti abbiamo trovato soluzioni e risorse per consentire a tutti di sostenere economicamente i costi della transizione.
È così che noi pensiamo al presente e al futuro delle aziende e dei nostri cittadini per non lasciare indietro nessuno.
"
Daniela RONDINELLI,2023-01-19,IT,Revision of the European Works Councils Directive (debate),https://www.europarl.europa.eu/doceo/document/CRE-9-2023-01-19-INT-4-020-0000_IT.html,"  Daniela Rondinelli (NI).   – Signor Presidente, Commissario Schmit, onorevoli colleghi, la relazione del Parlamento per la revisione della direttiva sui comitati aziendali europei delinea, a mio avviso, uno dei capisaldi di un nuovo sistema di relazioni industriali, che dovrebbe caratterizzare il mercato del lavoro europeo. 
Il Parlamento chiede di sviluppare ulteriormente la partecipazione, l'informazione e la consultazione dei lavoratori, quali prerequisiti indispensabili per realizzare un progetto di un'economia sociale di mercato. 
Chi, come me, ha dedicato molti anni del suo lavoro alla creazione e al buon funzionamento dei comitati aziendali europei sa cosa significa per i lavoratori avere il diritto – e non la possibilità o una concessione – di partecipare e di essere ascoltati dal management dell'impresa sulle decisioni che la stessa intende prendere, specie quelle che riguardano i livelli occupazionali o che riguardano le prospettive future, specie in caso di fusioni, acquisizioni e delocalizzazioni. 
Credo fermamente che i comitati aziendali europei rappresentino lo stato embrionale di un'evoluzione che li porterà ad essere il luogo dove esercitare una contrattazione collettiva aziendale a livello transnazionale. Si tratta di ambiti con grandi potenzialità dal punto di vista negoziale, che la direttiva con questa revisione può sviluppare, a patto che le multinazionali però assumano una cultura partecipativa delle relazioni industriali e che vedano questi comitati non come un mero obbligo giuridico derivante dalla direttiva, ma colgano il senso vero della loro funzione, che è quella di creare occupazione di qualità e democrazia economica. 
"
Daniela RONDINELLI,2023-01-17,IT,Question Time (Commission) - Food price inflation in Europe,https://www.europarl.europa.eu/doceo/document/CRE-9-2023-01-17-INT-2-241-0000_IT.html,"  Daniela Rondinelli (NI).   – Signor Presidente, signor Commissario, onorevoli colleghi, i nostri agricoltori sono sull'orlo del tracollo. 
Io Le do alcuni dati rispetto all'inflazione del mio paese che è l'Italia: +170% per i concimi, +90% per mangimi, +130% per il gasolio, fino a +500% per i costi dell'energia elettrica per irrigare i campi.
Quindi io credo che la questione non sia soltanto che una sola azienda agricola su tre è a rischio chiusura, ma credo che sia a rischio anche la tenuta stessa della PAC. Per questo credo che la proposta di anticipare la sua revisione nella prossima estate sia del tutto insufficiente. 
Allora la mia richiesta è questa: vorrei chiederle perché non proponete un pacchetto di proposte adesso, prima che sia troppo tardi, proprio per limitare l'impatto dell'inflazione e affrontare la svalutazione degli aiuti della PAC, che rischia di bruciare il 30 % del suo valore, pari a 85 miliardi di euro. 
Si tratta, Commissario, non di rivedere il bilancio – come Lei ha sostenuto – ma questo si può fare senza cambiare l'attuale struttura del bilancio, utilizzando le nuove risorse proprie derivanti dalla tassazione delle quote di emissioni. In definitiva, si tratta soltanto di assumere questa decisione politica. 
"
Daniela RONDINELLI,2022-12-13,IT,A need for a dedicated budget to turn the Child Guarantee into reality - an urgency in times of energy and food crisis (debate),https://www.europarl.europa.eu/doceo/document/CRE-9-2022-12-13-INT-2-187-0000_IT.html,"  Daniela Rondinelli (NI).   – Signor Presidente, signor Commissario, signor ministro Balaš, onorevoli colleghi, l'azione insufficiente dell'Unione europea sta condannando 18 milioni di minori alla povertà e all'esclusione sociale permanente e tutto questo avviene nella quasi totale indifferenza di governi e istituzioni, che sottovalutano una situazione drammatica, senza avere presente le reali ricadute su famiglie e bambini.
Non è accettabile che, a fronte delle numerose crisi che stiamo vivendo, l'Unione non riesca a dotarsi di un bilancio e di strumenti adeguati per garantire condizioni di vita decenti ai minori che vivono nell'indigenza.
Lo slogan su cui la Presidente von der Leyen ha costruito il suo mandato, ""nessuno deve rimanere indietro"", dopo gli iniziali entusiasmi, sembra oggi aver lasciato spazio alla restaurazione di egoismi e austerità, in cui la vita di un bambino equivale a un costo e i suoi diritti futuri a un obiettivo trascurabile.
Per questo la garanzia per l'infanzia deve essere potenziata, portando il suo budget a 20 miliardi di euro per il periodo 2021-2027, offrendo al contempo meccanismi di accesso rapidi, immediati ed efficaci ai fondi.
Ogni singolo ritardo, ogni singola incertezza, non fa altro che aggravare la situazione e precludere ogni possibilità di riscatto umano e sociale.
"
Daniela RONDINELLI,2022-11-21,IT,Situation of human rights in the context of the FIFA world cup in Qatar (debate),https://www.europarl.europa.eu/doceo/document/CRE-9-2022-11-21-INT-1-127-0000_IT.html,"  Daniela Rondinelli (NI).   – Signora Presidente, onorevoli colleghi, signora Commissaria, Lei ha esposto un quadro davvero ottimista, ha tentato di difendere l'indifendibile, perché nei dodici anni di preparazione di questi mondiali del Qatar le istituzioni europee e le istituzioni internazionali sono rimaste silenti davanti a 6 500 lavoratori morti, questi sono i dati del Guardian, e ai diritti di donne, omosessuali, minoranze etniche e religiose sistematicamente calpestati.
Un silenzio che suona come assenso, ma anche come connivenza.
Sono stati stanziati 220 miliardi, una cifra esorbitante, pari a un terzo del nostro Recovery Fund, il budget più alto mai stanziato per un mondiale, forse con l'intento di legittimare qualunque azione pur di ripulire l'immagine del Qatar, campione del mondo dei diritti negati.
Allora mi chiedo a che cosa serva oggi questa discussione sui diritti umani in Qatar dopo che i mondiali hanno già avuto inizio. Spero che questa discussione non serva a lavare la coscienza di qualcuno di fronte al caso più scandaloso di sportswashing, difeso pure dal presidente della FIFA che qualche giorno fa ha dichiarato: ""Prendiamo atto della questione dei diritti, ma adesso pensiamo ai mondiali"". Il Commissario Schinas ieri sui social ha addirittura elogiato questi mondiali e ha scritto ""Il modello europeo dello sport, un'ispirazione per tutti"".
Allora vorrei chiedere alla Commissione, vista questa situazione, affinché migliaia di persone non siano morte invano: quali sono i rapporti che l'Unione europea vuole instaurare con il Qatar per portare questo paese al rispetto dei diritti umani e delle libertà fondamentali della persona?
"
Daniela RONDINELLI,2022-10-06,IT,The urgent need for an EU strategy on fertilisers to ensure food security in Europe (debate),https://www.europarl.europa.eu/doceo/document/CRE-9-2022-10-06-INT-4-041-0000_IT.html,"  Daniela Rondinelli (NI).   – Signor Presidente, onorevoli, colleghi, Commissario, il conflitto in Ucraina sta generando una guerra mondiale del cibo che minaccia la nostra sicurezza alimentare e la possibilità di garantire cibo nei paesi più poveri.
I fertilizzanti, il cui prezzo è aumentato del 200 %, sono diventati merce rara per gli agricoltori, mentre le aziende produttrici faticano a restare sul mercato o chiudono a causa del caro bolletta e della penuria di materie prime. 
Per abbassare il prezzo e aumentare la disponibilità di fertilizzanti è necessario fissare un tetto al prezzo del gas per stroncare questa speculazione ai danni di famiglie e imprese. Bisogna promuovere le alternative naturali come le leguminose o i fertilizzanti organici. È necessario sospendere i dazi antidumping all'importazione dei fertilizzanti e derogare fino alla fine del 2023 al regolamento europeo sulla commercializzazione dei fertilizzanti, perché i criteri di conformità fissati nel 2019 oggi bloccano le nostre imprese produttrici. 
Per questo la strategia europea dovrà essere ambiziosa, in grado di dare risposte ai nostri agricoltori e anche per scongiurare nuove carestie, guerre e povertà. 
"
Daniela RONDINELLI,2022-09-13,IT,Adequate minimum wages in the European Union (debate),https://www.europarl.europa.eu/doceo/document/CRE-9-2022-09-13-INT-2-125-0000_IT.html,"  Daniela Rondinelli (NI).   – Signor Presidente, signor Commissario Schmit, onorevoli colleghi, il voto di domani sulla direttiva sul salario minimo è storico, perché chiude l'iter legislativo della prima legge europea davvero incisiva dell'Europa sociale, la legge in materia di lavoro, secondo me, più importante degli ultimi settant'anni della nostra storia europea.
A questa direttiva sono profondamente legata sia per la mia storia politica, sia perché rappresenta il senso del mio mandato di europarlamentare. Vedere la maggior parte dei miei emendamenti di parte di questa legge è davvero un motivo di orgoglio e di soddisfazione.
Ma adesso la vera sfida è quella di darle immediata attuazione senza esitazione in tutti gli Stati membri; dobbiamo porre fine alla povertà lavorativa e alla concorrenza sleale nel mercato interno legata al dumping salariale.
Ma non solo: ritengo che per paesi come il mio, l'Italia, la direttiva sul salario minimo sia fondamentale non solo per garantire a tutti un salario dignitoso ma anche per assicurare un salario equo, che deve rispecchiare le competenze e le professionalità acquisite da ogni singola persona che lavora.
Un tema molto sentito da milioni di giovani che, a causa di salari indecenti, si vedono spesso costretti a emigrare perché è loro precluso il diritto all'indipendenza economica.
"
Daniela RONDINELLI,2022-06-07,IT,Revision of the EU Emissions Trading System - Social Climate Fund - Carbon border adjustment mechanism - Revision of the EU Emissions Trading System for aviation - Notification under the Carbon Offsetting and Reduction Scheme for International Aviation (CORSIA) (joint debate – Fit for 55 (part 1)),https://www.europarl.europa.eu/doceo/document/CRE-9-2022-06-07-INT-2-084-0000_IT.html,"  Daniela Rondinelli (NI).   – Signora Presidente, onorevoli colleghi, signor Vicepresidente, il Fondo sociale per il clima fornirà un sostegno importante a famiglie e microimprese vulnerabili, già colpite dalla pandemia e che oggi sono ancora più colpite dall'aumento dell'inflazione e dal caro bollette.
Come Movimento 5 Stelle esprimiamo soddisfazione, perché grazie a questo regolamento viene riconosciuto il superbonus 110 % per l'efficientamento energetico come buona prassi europea. Una misura fortemente voluta dal Movimento che rappresento, che sta permettendo a migliaia di cittadini e imprese in Italia di affrontare con più fiducia la transizione energetica.
Allo stesso tempo, però, dobbiamo riconoscere che i 72 miliardi di euro fino al 2032 previsti per il Fondo non basteranno a trainare una rivoluzione verde, sostenibile e inclusiva. Occorrono allora più risorse e la mia proposta, Commissario, è molto semplice: così come prevede il suo regolamento costitutivo, bisogna estendere il campo di applicazione dello strumento europeo al sostegno della disoccupazione SURE, per dare vita a uno strumento capace di attenuare le crisi sociali, siano esse occupazionali o energetiche.
L'invasione dell'Ucraina ci ricorda l'importanza dell'autosufficienza energetica da raggiungere grazie a un nuovo mix basato su fonti rinnovabili, così come la necessità di coinvolgere tutta la nostra società.
Il Fondo sociale per il clima, insieme a questo SURE rafforzato, possono davvero permetterci di raggiungere questo straordinario obiettivo e attuare davvero il Fit for 55.
"
Daniela RONDINELLI,2022-05-02,IT,EU action plan for organic agriculture (debate),https://www.europarl.europa.eu/doceo/document/CRE-9-2022-05-02-INT-1-144-0000_IT.html,"  Daniela Rondinelli (NI).   – Signora Presidente, onorevoli colleghi, Commissario Wojciechowski, il piano d'azione per il biologico può rappresentare uno strumento importante per conciliare gli obiettivi ambientali e la sovranità agricola europea, questioni oggi più che mai preminenti.
Ma porre l'obiettivo del 25% di terre coltivate a biologico entro il 2030, quando diversi Stati non arrivano neanche al 5%, significa due cose: o è la scusa per creare un biologico annacquato che alimenterà distorsioni e dumping ambientale, oppure si sta proponendo qualcosa che è destinato già a fallire in partenza.
Nel mio paese, in Italia, milioni di agricoltori hanno già investito risorse molto importanti sul biologico e di certo non vogliono competere con nuovi prodotti bio, frutto di una politica europea blanda o banale. 
Occorre certamente ampliare il mercato per il biologico, ma senza metterlo in concorrenza con i prodotti a denominazione di origine, che invece rappresentano le eccellenze da proteggere e non da annullare.
Nessuna scorciatoia, quindi, come la distribuzione esclusiva di prodotti bio nelle mense pubbliche, oppure il trasferimento dei fondi europei destinati invece alla promozione dei prodotti agroalimentari o la totale assenza dei controlli sui prodotti bio che provengono dai paesi terzi.
Quindi noi vorremmo un vero biologico, rispettoso della natura e che riconosca agli agricoltori un giusto compenso e un giusto guadagno. 
"
Daniela RONDINELLI,2022-04-05,IT,EU Protection of children and young people fleeing the war against Ukraine (debate),https://www.europarl.europa.eu/doceo/document/CRE-9-2022-04-05-INT-2-020-0000_IT.html,"  Daniela Rondinelli (NI).   – Signor Presidente, signora Commissaria, onorevoli colleghi, dall'inizio della guerra sono 4 milioni i rifugiati ucraini nell'Unione europea, tra cui oltre 1 milione i minorenni, di cui oggi stiamo parlando, rispetto al loro percorso di ingresso nell'Europa e di tutte le azioni che stiamo mettendo in campo per accoglierli e proteggere ovviamente i loro diritti che, come è stato detto, sono fondamentali.
Io però vorrei porre l'accento su un problema che mi è particolarmente caro e cioè il fatto che tutti questi bambini e ragazzi, studenti, sono costretti, tra l'altro, a interrompere ogni attività di studio e di formazione. Allora, penso che se davvero vogliamo, come è vero che vogliamo proteggere i giovani in fuga dalla guerra, dobbiamo andare oltre l'accoglienza e lavorare anche sull'integrazione.
A mio modo di vedere è essenziale organizzare dei corridoi accademici umanitari e altre iniziative di solidarietà, per accogliere nei nostri atenei i docenti e tutti gli studenti ucraini. Quindi, secondo me, dobbiamo mettere in campo ogni sforzo possibile affinché il dialogo e le relazioni tra comunità scientifica, università e studenti in fuga non si interrompa mai.
Per questo ritengo che dobbiamo promuovere una strategia europea per garantire il diritto alla continuità scolastica e universitaria, sia per i giovani profughi che sono nell'Unione sia per i giovani che vogliono fuggire e venire nell'Unione europea, attraverso la realizzazione di un programma straordinario, un ""Erasmus4Ukraine"" per esempio, che preveda la possibilità di iscriversi gratuitamente al corso di quest'anno e soprattutto promuovendo una piccola deroga, che è la deroga al learning agreement tra atenei, che evidentemente in questo periodo non è possibile perché molti docenti e molti professori purtroppo sono in guerra.
In tal modo, quindi, sarà possibile favorire il riconoscimento dei titoli di studio e dei crediti formativi acquisiti negli atenei europei, rappresentando così un elemento fondamentale per i giovani ucraini, anche rispetto alla loro futura partecipazione alla ricostruzione e alla rinascita del loro Paese.
La grandezza del nostro progetto politico europeo è sempre stata quella di porre davanti a tutti la necessità di unire i popoli e costruire insieme un benessere diffuso e la pace.
"
Daniela RONDINELLI,2022-03-23,IT,Debriefing of the European Council meeting in Paris on 10 March 2022 - Preparation of the European Council meeting 24-25 March 2022 (debate),https://www.europarl.europa.eu/doceo/document/CRE-9-2022-03-23-INT-1-055-0000_IT.html,"  Daniela Rondinelli (NI).   – Signora Presidente, signori Presidenti, onorevoli colleghi, quella pace che in Europa tutti noi abbiamo sempre dato per scontata oggi non lo è più. La pace richiede quattro condizioni essenziali: verità, giustizia, amore e libertà. Questa frase di Papa Giovanni Paolo II oggi è più che mai attuale.
Se Putin sta calpestando tutte e quattro queste condizioni, noi al contrario le dobbiamo testimoniare, con tutta la nostra forza politica, diplomatica e morale, per non scivolare in un nuovo devastante conflitto mondiale. Perseguire la verità, sostenendo il giornalismo libero e non mentendo mai ai cittadini. Perseguire la giustizia e punire i crimini di guerra commessi in Ucraina. L'amore, accogliendo i rifugiati ucraini con dignità, e la libertà, aiutando il popolo ucraino a difendersi dalle bombe ma anche accompagnandolo nel percorso di ingresso nell'Unione europea. Dimostriamo con i fatti di essere diversi dalle barbarie e lavoriamo per la pace in Ucraina. 
Contemporaneamente l'Unione europea deve fare un nuovo passo in avanti. Archiviamo una volta per tutte il Patto di stabilità e approviamo un Energy Recovery Fund contro il caro bollette e per gli investimenti nelle rinnovabili. Dimostriamo ancora una volta che quando serve l'Unione europea c'è e fa sul serio. 
"
Daniela RONDINELLI,2022-03-23,IT,Need for an urgent EU action plan to ensure food security inside and outside the EU in light of the Russian invasion of Ukraine (debate),https://www.europarl.europa.eu/doceo/document/CRE-9-2022-03-23-INT-1-182-0000_IT.html,"  Daniela Rondinelli (NI).   – Signora Presidente, onorevoli colleghi, gentile Commissario, l'ingiustificata ed ingiustificabile guerra di Putin contro l'Ucraina ci sta dimostrando come anche la pressione alimentare e le carestie sono armi politiche e questioni negoziali. Per questo è urgente una risposta forte e coesa dell'Unione europea.
Dobbiamo aiutare l'Ucraina, un paese a forte vocazione agricola, a non interrompere la sua produzione e a rifornirla di cibo, lavorando alla costruzione di corridoi alimentari insieme a quelli umanitari.
Dobbiamo liberare il nostro potenziale produttivo per raggiungere il massimo grado possibile di autosufficienza alimentare, ma allo stesso tempo preservando quegli obiettivi di sostenibilità sociale e ambientale che rappresentano essi stessi gli strumenti fondamentali per conseguire la nostra sovranità alimentare.
Infine, abbiamo la responsabilità di sfamare quei paesi terzi, penso per esempio a quelli dell'Africa e del Medio Oriente, che dipendono dall'agricoltura ucraina. Regioni già instabili e fragili che potrebbero diventare nuovi focolai di tensioni e conflitti dalle conseguenze imprevedibili.
Prevenire fame e carestia è in imperativo non solo morale ma anche strategico per garantire un futuro di pace per tutta l'Europa e per l'intero pianeta. 
"
Daniela RONDINELLI,2022-03-09,IT,European Semester for economic policy coordination: annual sustainable growth survey 2022 – European Semester for economic policy coordination: employment and social aspects in the annual sustainable growth strategy survey 2022 (debate),https://www.europarl.europa.eu/doceo/document/CRE-9-2022-03-09-INT-3-041-0000_IT.html,"  Daniela Rondinelli (NI).   – Signora Presidente, signori Commissari, signora Ministra, onorevoli colleghi, il semestre europeo dovrebbe concentrarsi sulle priorità sociali: su istruzione, competenze, lotta alla disoccupazione giovanile, lotta alla povertà lavorativa, per la quale è necessario adottare al più presto la direttiva sui salari minimi.
In commissione occupazione ho votato contro la relazione perché, secondo me, non tiene debitamente in conto gli aspetti che ho appena menzionato. Non tiene assolutamente in conto il fatto che la pandemia in questo momento ci sta devastando dal punto di vista economico e sociale, per di più in un contesto molto particolare, atroce, dove appunto questo conflitto appena cominciato può mettere seriamente a rischio le nostre economie e, soprattutto, le nostre democrazie.
Noi del Movimento 5 Stelle riteniamo assurdo che in un contesto come questo, economico e sociale così complesso, alcuni politici e burocrati di Bruxelles si ostinino a difendere i principi dell'austerità che tanto male hanno fatto a milioni di cittadini e imprese. Ribadiamo quindi con forza la necessità di rivedere il patto di stabilità e crescita, di modificare le regole fiscali e di adottare una politica davvero aperta agli investimenti verdi e sociali, slegata da anacronistici vincoli di bilancio.
Solo cambiando dal profondo il nostro sistema di governance potremo creare un'Europa che sia davvero un player globale autorevole e resiliente, in grado di far fronte a qualsiasi minaccia interna ed esterna.
"
Daniela RONDINELLI,2022-03-09,IT,A new EU strategic framework on health and safety at work post 2020 (continuation of debate),https://www.europarl.europa.eu/doceo/document/CRE-9-2022-03-09-INT-3-260-0000_IT.html,"  Daniela Rondinelli (NI).   – Signor Presidente, signor Commissario, onorevoli colleghi, con la relazione che ci apprestiamo a votare, il Parlamento europeo stabilisce, tra l'altro, il principio della ""tolleranza zero"" per le morti sul lavoro. Una mattanza che solo nel mio paese, l'Italia, vede la morte di quattro lavoratori in media al giorno.
Come Movimento 5 Stelle accogliamo con favore questa relazione; grazie ai nostri emendamenti, tutti approvati, sono stati stabiliti dei principi fondamentali, come l'approccio europeo unico e coordinato, che è indispensabile per tutelare la salute, ma anche come stroncare le forme più scandalose di dumping compiute sulla pelle dei lavoratori.
La strategia europea ""zero morti sul lavoro"" non potrà limitarsi a una mera dichiarazione d'intenti, ma dovrà prevedere finanziamenti adeguati, obiettivi e indicatori chiari e monitorabili e meccanismi vincolanti per garantire la salute e la sicurezza di tutti i lavoratori.
È assurdo che, nel momento in cui l'Unione europea monitora le performance economiche e sociali degli Stati membri nel quadro del semestre europeo, non tenga conto di indicatori chiave come gli infortuni e i decessi sul lavoro, nell'ottica di una loro progressiva riduzione.
Allora la salute e la sicurezza non possono più essere considerati un optional, ma un diritto inalienabile di ogni lavoratore, nonché il caposaldo di una società giusta e civile.
"
Daniela RONDINELLI,2022-02-17,IT,"Protection of workers from the risks relating to exposure to carcinogens, mutagens and reprotoxins at work (debate)",https://www.europarl.europa.eu/doceo/document/CRE-9-2022-02-17-INT-4-033-0000_IT.html,"  Daniela Rondinelli (NI).   – Signor Presidente, onorevoli colleghi, signor Commissario, in Italia registriamo 1 200 morti sul lavoro all'anno, in media tre persone al giorno, una vera mattanza quotidiana. Queste perdite si sommano a 8 000 morti all'anno per esposizioni a sostanze cancerogene sul posto di lavoro, che avvengono nel silenzio e nell'indifferenza più assoluta da parte di istituzioni, media e società.
Almeno il 5 % di questi tumori maligni è dovuto all'esposizione sul posto di lavoro a sostanze cancerogene; solo il 20 % di questi tumori viene individuato e riconosciuto come tale, con l'effetto di distruggere non soltanto la vita di chi ne è affetto, ma anche delle loro famiglie, spesso completamente abbandonate a loro stesse.
L'accordo che ci apprestiamo a votare rafforza i livelli di protezione dalle sostanze cancerogene, al fine di proteggere i lavoratori e prevenire la formazione dei tumori. E, finalmente, dico che lo facciamo con un approccio diverso, perché dalla pandemia abbiamo imparato che la salute non può essere considerata un costo, ma un investimento fondamentale per il benessere individuale e il bene comune.
Allora mai come in questa circostanza la giustizia sociale si fonde con il diritto inalienabile alla salute e alla dignità, premessa indispensabile per una ripresa davvero equa e sostenibile, che non lasci indietro nessuno.
"
Daniela RONDINELLI,2021-11-23,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other regulations (debate)",https://www.europarl.europa.eu/doceo/document/CRE-9-2021-11-23-INT-2-031-0000_IT.html,"  Daniela Rondinelli (NI).   – Signora Presidente, onorevoli colleghi, signor Commissario, l'accordo raggiunto in trilogo è fondamentale perché garantisce una nuova PAC integrata, per la prima volta, da un'architettura verde e da una condizionalità sociale, ma penso che la vera sfida cominci domani.
Gli Stati membri dovranno saper declinare i nuovi principi nei piani strategici nazionali, accompagnando migliaia di piccoli agricoltori, specialmente giovani e donne, ad innovare e rendere sostenibili le loro produzioni garantendo il loro giusto reddito.
Per questo l'allineamento della PAC con il Green New Deal dovrà associare certezza giuridica con obiettivi ambiziosi, realistici e monitoraggi. La condizionalità sociale dovrà sconfiggere il caporalato e premiare chi crea occupazione di qualità, consentendo la detrazione dei costi di manodopera nel calcolo del capping.
È giunto allora il momento di estendere l'obbligo di indicazione del paese d'origine a tutti i prodotti, respingere sistemi di etichettatura fuorvianti come il Nutri-Score, assicurare una forte proiezione esterna della PAC, garantendo negli accordi commerciali la reciprocità degli standard ambientali, sanitari e sociali.
Solo tenendo insieme la dimensione locale e globale, così come i tre pilastri della sostenibilità, potremo davvero rafforzare il settore agroalimentare, facendolo diventare avanguardia della rivoluzione verde e sociale che la nuova Europa intende rappresentare.
"
Daniela RONDINELLI,2021-11-22,IT,Introduction of a European social security pass for improving the digital enforcement of social security rights and fair mobility (debate),https://www.europarl.europa.eu/doceo/document/CRE-9-2021-11-22-INT-1-042-0000_IT.html,"  Daniela Rondinelli (NI).   – Signor Presidente, onorevoli colleghi, signor Commissario, in questo momento storico le forze europeiste del Parlamento europeo stanno portando avanti una visione di quale debba essere la dimensione sociale di questa nuova Europa destinata al rinnovamento e alla rinascita.
Stiamo affrontando le grandi sfide legate all'evoluzione del lavoro, alle nuove professioni, al sostegno alle politiche occupazionali e sociali, persino al salario minimo europeo. E allora io credo che dobbiamo anche dare risposta a questi 13 milioni di lavoratori frontalieri, mobili, stagionali, distaccati, che ogni giorno faticano a vedersi riconosciuti i propri diritti.
Le norme ci sono, ma mancano gli strumenti per attuarle. Il numero di sicurezza sociale europeo è indispensabile allora per collegare i sistemi nazionali e permettere alle autorità di eseguire controlli, impedire abusi e sanzionare chi sfrutta, ma allo stesso tempo credo che sia uno straordinario strumento per favorire la mobilità geografica dei lavoratori e rendere il mercato del lavoro europeo più dinamico.
Come Movimento 5 Stelle sosteniamo con forza questa risoluzione e chiediamo alla Commissione di presentare una proposta legislativa entro il 2022, così possiamo restituire dignità a questi lavoratori e abolire la concorrenza sleale, perché non ci sia più spazio per chi approfitta dei più deboli.
"
Daniela RONDINELLI,2021-10-18,IT,Farm to Fork Strategy (debate),https://www.europarl.europa.eu/doceo/document/CRE-9-2021-10-18-INT-1-065-0000_IT.html,"  Daniela Rondinelli (NI).   – Signora Presidente, signora Commissaria, onorevoli colleghi, con questa relazione, che contiene decine di emendamenti presentati dal Movimento 5 Stelle, il Parlamento, di fatto, sta chiedendo un cambiamento della ""Farm to Fork"".
Abbiamo bisogno di valutazioni cumulative di impatto se si vogliono stabilire obiettivi vincolanti per gli agricoltori e salvaguardare quella continuità dell'approvvigionamento alimentare, la sostenibilità aziendale e i livelli occupazionali.
Gli ambiziosi obiettivi su pesticidi, fertilizzanti, biodiversità, agricoltura biologica possono essere raggiunti soltanto se la baseline è uguale per tutti, considerando anche quanto hanno già fatto gli agricoltori nei paesi più virtuosi, come in Italia. Le informazioni nutrizionali devono basarsi su dati scientifici indipendenti, sulla quantità di prodotto consumata e sulla reale capacità dei consumatori di comprendere, attraverso un'etichettatura che dovrà riportare il paese di origine di ogni singolo ingrediente, anche quello sintetico.
La sfida più grande che abbiamo è proprio la nostra capacità di esportare il nostro modello di sostenibilità, attraverso una revisione dei regimi di importazione dei prodotti dai paesi terzi, assicurando la reciprocità degli standard ambientali, sociali e sanitari per tutelare l'identità e l'eccellenza del nostro modello agricolo europeo.
"
Daniela RONDINELLI,2021-10-18,IT,Employment and social policies of the euro area 2021 (debate),https://www.europarl.europa.eu/doceo/document/CRE-9-2021-10-18-INT-1-119-0000_IT.html,"  Daniela Rondinelli (NI).   – Signora Presidente, signor Commissario, onorevoli colleghi, due anni fa il voto favorevole del Movimento 5 Stelle alla Presidenza von der Leyen, che tra l'altro salvò l'Unione da un possibile vuoto istituzionale, poggiava su due impegni politici: una nuova strategia verso il 2050, fondata su transizione verde e giustizia sociale, e una revisione della governance per porre fine alla cieca austerità che aveva frustrato ogni tentativo di sviluppo e benessere dei cittadini.
Nessun obiettivo ambizioso, infatti, può essere raggiunto senza una modifica del patto di stabilità e crescita, che metta in condizioni di pari dignità gli indicatori sociali e ambientali, alla stregua di quelli economici.
Tengo particolarmente a due nostre proposte che sono state accolte: la partecipazione dei ministri del Lavoro nel semestre europeo, al pari dei ministri dell'Economia, e la valutazione d'impatto sulle nostre politiche europee, sui lavoratori, i soggetti fragili, piccole e medie imprese e anche le piccolissime, che sono la colonna portante della nostra economia. 
Ma questo non basta: il cambio di paradigma dovrà avvenire infatti prima della disattivazione della clausola di salvaguardia per evitare nuovi squilibri economici e sociali.
"
Daniela RONDINELLI,2021-09-13,IT,"Fair working conditions, rights and social protection for platform workers - New forms of employment linked to digital development (debate)",https://www.europarl.europa.eu/doceo/document/CRE-9-2021-09-13-INT-1-093-0000_IT.html,"  Daniela Rondinelli (NI).   – Signora Presidente, onorevoli colleghi, la risoluzione che ci apprestiamo a votare ha una valenza storica, perché il Parlamento prende una posizione netta a difesa dei lavoratori delle piattaforme, vittime di sfruttamento e precarietà basati su indeterminatezza giuridica, salari indecenti, algoritmi opachi e pervasivi.
Per questo è fondamentale una direttiva europea che sancisca in modo inequivocabile che i lavoratori delle piattaforme sono lavoratori subordinati, invertendo l'onere della prova in capo alle aziende, esigendo trasparenza e accessibilità sugli algoritmi ed eliminando ogni riferimento a un ""terzo status"" che potrebbe aprire la via a nuove forme di dumping fiscale e salariale.
Come Movimento 5 Stelle esprimiamo soddisfazione per aver contribuito in modo decisivo alla versione finale di questa risoluzione, grazie ai nostri emendamenti che sono stati tutti inclusi nei compromessi.
La nuova direttiva sarà l'architrave, insieme a quelle su diritto alla disconnessione e salario minimo, su cui edificare una ripresa socialmente equa, assicurando tutele al passo con le trasformazioni del mercato del lavoro per realizzare il nuovo modello sociale europeo.
"
Daniela RONDINELLI,2021-07-07,IT,Commission Work Programme 2022 (debate),https://www.europarl.europa.eu/doceo/document/CRE-9-2021-07-07-INT-3-155-0000_IT.html,"  Daniela Rondinelli (NI).   – Signor Presidente, onorevoli colleghi, vicepresidente Šefčovič, il momento storico che stiamo vivendo ci consegna disoccupazione e diseguaglianze, al punto che un cittadino europeo su quattro oggi è povero o è a rischio di esclusione sociale. 
È giunto il momento di riscrivere tutti insieme un nuovo modello sociale, di società fondato su equità, opportunità e benessere. Come Movimento 5 Stelle crediamo che il programma della Commissione per il prossimo anno debba avere il coraggio di riprogettare una nuova governance politica, che riveda i vincoli del patto di stabilità e crescita introducendo lo scorporo degli investimenti verdi e sociali. 
Anche il semestre europeo dovrà essere riformato stabilendo obiettivi ambientali e sociali al pari di quelli macroeconomici. Questo percorso dovrà essere completato con urgenza prima della disattivazione della clausola di salvaguardia, per evitare un corto circuito istituzionale e finanziario che metterebbe a rischio la tenuta delle nostre stesse democrazie. 
Signor vicepresidente, il Next Generation EU è per i cittadini una grande speranza per il futuro e per una nuova Europa basata su unità e solidarietà. Non possiamo deluderli proprio adesso, trasformiamo questo loro auspicio in realtà.
"
Daniela RONDINELLI,2021-06-09,IT,Follow-up of the Porto Social Summit of 7 May 2021 (debate),https://www.europarl.europa.eu/doceo/document/CRE-9-2021-06-09-INT-3-153-0000_IT.html,"  Daniela Rondinelli (NI).   – Signora Presidente, onorevoli colleghi, gentile Segretaria di Stato, gentile Commissario, gli ambiziosi obiettivi fissati nel summit di Porto sono un passo importante nello sviluppo di un'Europa finalmente sociale, ma rischiano di rimanere enunciazioni di principio se non cambiamo le fondamenta dell'Unione.
Il meccanismo del Semestre europeo va rivisto perché non tiene conto del tessuto sociale di un paese. La recente bocciatura da parte della Commissione europea sul blocco dei licenziamenti deciso dal governo italiano vuol dire negare l'evidenza di una pandemia e di non conoscere le realtà nazionali. Questa incomprensibile valutazione contraddice tutto quello che stiamo discutendo con la Commissione europea da più di un anno sulle misure europee da prendere a sostegno dell'occupazione dei soggetti più fragili del mercato del lavoro.
Il Semestre europeo dunque deve prevedere veri obiettivi sociali e ambientali al pari di quelli economici e il Patto di stabilità va sciolto da vincoli di bilancio superati oramai dalla storia, altrimenti i benefici del Next Generation EU saranno annullati non appena sarà disattivata la clausola di salvaguardia, riconsegnandoci così un'Europa dell'austerità che i cittadini europei non sono più disponibili ad accettare. 
"
Daniela RONDINELLI,2021-05-17,IT,Impacts of EU rules on the free movements of workers and services: intra-EU labour mobility as a tool to match labour market needs and skills (debate),https://www.europarl.europa.eu/doceo/document/CRE-9-2021-05-17-INT-1-118-0000_IT.html,"  Daniela Rondinelli (NI).   – Signora Presidente, onorevoli colleghi, la pandemia ci ha dimostrato quanto i lavoratori transfrontalieri e stagionali siano indispensabili per garantire la libera circolazione di beni e servizi, che rappresenta un elemento consolidato del mercato interno.
Al contrario, la libera circolazione dei lavoratori rimane ancora un'utopia, a causa di un quadro normativo che, da decenni, continua a essere una lista di buoni propositi.
Come Movimento 5 Stelle siamo soddisfatti di questa relazione e abbiamo contribuito a rafforzarla con i nostri emendamenti, perché si stabilisce la piena portabilità e tracciabilità dei diritti per contrastare il dumping sociale e salariale che alimenta la concorrenza sleale.
Dobbiamo ampliare allora le norme a tutela dei lavoratori, approvando quanto prima direttive chiave, come quella sui sistemi di sicurezza sociale e quella sul salario minimo, ma dobbiamo anche conferire all'Autorità europea del lavoro reali poteri, ispettivi e di controllo.
La mobilità lavorativa va senza dubbio incentivata, ma deve essere una scelta volontaria, mai legata alle scarse opportunità occupazionali offerte da un territorio. La neo-Europa può nascere solo da un rilancio concreto dei diritti alla mobilità e noi saremo i primi promotori affinché ciò avvenga.
"
Daniela RONDINELLI,2021-04-27,IT,European Globalisation Adjustment Fund (EGF) 2021-2027 (debate),https://www.europarl.europa.eu/doceo/document/CRE-9-2021-04-27-INT-2-197-0000_IT.html,"  Daniela Rondinelli (NI).   – Signora Presidente, onorevoli colleghi, il Fondo europeo per la globalizzazione è uno strumento straordinario di solidarietà europea e noi del Movimento 5 Stelle lo sosteniamo con convinzione, non solo perché sarà rinnovato per tutta la programmazione nei prossimi sei anni, ma soprattutto perché, appunto, fissa il principio dell'abbassamento della soglia di accesso al Fondo per i lavoratori di aziende con 200 dipendenti anziché 500; è una misura, questa, fondamentale per paesi come l'Italia, la cui economia è basata prevalentemente sulle piccole e medie imprese. 
Ma la pandemia ci ha dimostrato che questo fondo da solo non basterà. Con Next Generation EU dovremo dimostrarci capaci di prevenirle le crisi aziendali, convertendo per tempo tutte quelle imprese e lavoratori che sono su un binario morto dal punto di vista produttivo e delle competenze professionali. 
Contestualmente, dovremo invece stabilire, anche a livello europeo, delle misure permanenti di sostegno anche per i dipendenti delle microaziende perché è giunto il momento di dimostrare con i fatti che la nuova Europa post-pandemica che sta nascendo è davvero di tutti e non solo di alcuni.
"
Daniela RONDINELLI,2021-03-10,IT,European Semester: annual sustainable growth strategy 2021 – European Semester: employment and social aspects in the annual sustainable growth strategy 2021 (debate),https://www.europarl.europa.eu/doceo/document/CRE-9-2021-03-10-INT-3-034-0000_IT.html,"  Daniela Rondinelli (NI).   – Signora Presidente, onorevoli colleghi, è stata necessaria una pandemia per affermare due principi cari al Movimento5Stelle: ""nessuno si salva da solo"" e ""non lasciare indietro nessuno"". Questi hanno portato al recovery fund e al congelamento del patto di stabilità.
Pensiamo che ora però serva un terzo principio, ""l'Europa di tutti"". Per fare questo manca un tassello, ossia cambiare radicalmente il semestre europeo e tutti i meccanismi di governance vigenti, mettendo gli obiettivi ambientali e sociali allo stesso livello di quelli macroeconomici.
Non dobbiamo inventarci nulla: è già tutto scritto. Gli obiettivi di sviluppo sostenibile e il pilastro europeo dei diritti sociali sono noti da anni, con la differenza che passeranno dall'essere delle semplici enunciazioni di principio a obiettivi da perseguire concretamente dagli Stati membri.
Ne conseguirà una governance diversa, basata su una golden rule in base alla quale gli Stati non saranno più ammoniti se si rifiutano di tagliare la spesa sociale e che prevede invece lo scorporo degli investimenti green e sociali dal computo del deficit.
Una rivoluzione gentile è alle porte e con essa il futuro dell'Europa.
"
Daniela RONDINELLI,2021-03-10,IT,"Action Plan for the implementation of the European Pillar of Social Rights, in preparation of the Social Summit in Porto in May (debate)",https://www.europarl.europa.eu/doceo/document/CRE-9-2021-03-10-INT-3-092-0000_IT.html,"  Daniela Rondinelli (NI).   – Signora Presidente, onorevoli colleghi, signora ministra, signor Commissario Schmit, è notizia di queste ore che il 15 % dei lavoratori dello stabilimento belga della Pfizer sono licenziati o saranno licenziati a breve, perché l'azienda intende delocalizzare in Romania con un costo del lavoro più basso nonostante i 3 miliardi e mezzo di utili che l'azienda sta producendo grazie ai vaccini.
Neanche i lavoratori più specializzati sono al riparo dalle liberalizzazioni, frutto di misure che negli ultimi dieci anni hanno destrutturato il lavoro e la protezione sociale.
Al netto degli obiettivi ambiziosi enunciati nel piano d'azione del pilastro sociale non ci sono meccanismi, in realtà, che lo rendano effettivamente vincolante, un prerequisito invece indispensabile per dare risposte immediate agli oltre 100 milioni di poveri europei.
Come possiamo garantire un futuro migliore ai cittadini e alle loro famiglie se non riusciamo a proteggerli dalle multinazionali e da quegli Stati membri che fanno del dumping sociale e salariale uno strumento di competitività? Se l'Europa sociale è il nostro obiettivo comune, ed è il nostro obiettivo comune, è evidente che i cittadini chiedono di più di semplici percentuali ambiziose, vogliono i fatti.
Noi del Movimento5Stelle faremo il massimo affinché questo obiettivo di un mercato del lavoro europeo senza concorrenza...
(La Presidente ritira la parola all'oratrice)
"
Daniela RONDINELLI,2021-03-08,IT,Equal treatment in employment and occupation in light of the UNCRPD (debate),https://www.europarl.europa.eu/doceo/document/CRE-9-2021-03-08-INT-1-187-0000_IT.html,"  Daniela Rondinelli (NI).   – Signora Presidente, onorevoli colleghi, in un mondo ideale il lavoro è sinonimo di emancipazione e inclusione, ma nell'Europa dell'austerità prima e della pandemia poi, per tante persone con disabilità il lavoro è un miraggio. 
È inaccettabile che a dieci anni dalla Convenzione ONU sulle persone con disabilità, in tanti Stati Membri non sia ancora cambiato nulla. Questa risoluzione è un grido d'allarme, nel momento in cui la Commissione lancia la nuova strategia sulla disabilità. 
Ritengo che l'Europa non potrà accontentarsi di enunciazioni di principio, ma dovrà prevedere politiche concrete, come la portabilità dei diritti, il diritto all'indipendenza, il pieno accesso al lavoro e allo studio e servizi essenziali. 
Per questo chiediamo che nel semestre europeo si fissino anche obiettivi sociali, affrontando il tema delle discriminazioni multiple e prevedendo quote obbligatorie in materia di assunzioni nelle istituzioni pubbliche, come nel settore privato, con adeguate sanzioni in caso di inosservanza. 
Le persone con disabilità chiedono di lavorare per realizzare se stesse e di ricevere finalmente quanto è stato loro negato sinora in termini di opportunità e qualità della vita.
"
Daniela RONDINELLI,2021-02-08,IT,"European Skills Agenda for sustainable competitiveness, social fairness and resilience (debate)",https://www.europarl.europa.eu/doceo/document/CRE-9-2021-02-08-INT-1-122-0000_IT.html,"  Daniela Rondinelli (NI).   – Signor Presidente, onorevoli colleghi, gli investimenti nel capitale umano sono lo strumento chiave per superare la crisi economica e occupazionale in atto. La proposta della Commissione, però, rischia di rimanere lettera morta se non andiamo verso un modello formativo europeo ambizioso, concreto e monitorabile, articolato in funzione della transizione verde e digitale. 
Questo approccio, infatti, deve prevedere tre condizioni indispensabili per una formazione di qualità: il mutuo riconoscimento delle competenze acquisite; la definizione di condizioni di lavoro e salariali dignitose per gli apprendisti, tali da prevenire ogni forma di sfruttamento, e soprattutto il rilancio dei patti locali per le competenze, in modo che la formazione si evolva mantenendo un legame forte con le vocazioni e i bisogni dei territori, accompagnandone quindi i processi di trasformazione produttiva.
Solo grazie quindi a quest'equilibrio tra la dimensione europea e locale potremo restituire dignità alla formazione, che rappresenta una straordinaria fonte di opportunità lavorativa e una irrinunciabile incubatrice di coscienza sociale e cittadinanza attiva.
"
Daniela RONDINELLI,2021-02-08,IT,Reducing inequalities with a special focus on in-work poverty (debate),https://www.europarl.europa.eu/doceo/document/CRE-9-2021-02-08-INT-1-148-0000_IT.html,"  Daniela Rondinelli (NI).   – Signor Presidente, onorevoli colleghi, in Europa nell'ultimo decennio i lavoratori poveri sono aumentati del 12 % e nel mio paese, l'Italia, del 28 % La mancanza di lavoro obbliga a milioni di persone ad accettare qualsiasi contratto o salario perché quel poco che hanno è l'unica alternativa per combattere l'indigenza e l'esclusione sociale.
Una digitalizzazione senza regole mette a rischio i diritti fondamentali del lavoro che sono stati conquistati nell'ultimo secolo. Questa risoluzione individua il perimetro di intervento su cui bisogna agire urgentemente, dal salario minimo al diritto alla disconnessione ai lavoratori delle piattaforme. 
Noi del Movimento Cinque Stelle sosteniamo questa proposta, ma non accetteremo compromessi al ribasso, e ribadiamo la necessità di modificare a monte il Semestre europeo, mettendo lo sviluppo ambientale e sociale sullo stesso piano della governance macroeconomica. Solo così la Conferenza europea di Oporto di maggio potrà riaffermare appieno la dignità del lavoro, da cui discenderà il nuovo modello sociale europeo che lasceremo alle future generazioni.
"
Daniela RONDINELLI,2021-01-20,IT,Presentation of the programme of activities of the Portuguese Presidency (debate),https://www.europarl.europa.eu/doceo/document/CRE-9-2021-01-20-INT-3-113-0000_IT.html,"  Daniela Rondinelli (NI).   – Signora Presidente, onorevoli colleghi, un anno e mezzo fa il Movimento 5 Stelle è stato decisivo per salvare l'Europa dall'abisso dei nazionalismi con il nostro voto favorevole a Lei, Presidente von der Leyen, per un progetto politico ambizioso e orientato al futuro.
Con la stessa convinzione oggi, come Movimento 5 Stelle, accogliamo il programma della Presidenza portoghese, che pone una serie di priorità per i cittadini europei che coincidono con quelle che il governo italiano si è dato per la presidenza del G20, a testimonianza di una continuità politica e di azioni comuni che possiamo portare avanti insieme per affrontare l'attuale crisi pandemica a livello europeo e internazionale.
Dalla digitalizzazione etica e antropocentrica, all'accelerazione della transizione verde, fino al completamento del pilastro sociale, quelli che erano i temi di un movimento nato tra la gente per la gente oggi sono patrimonio e meta del nostro continente.
Primo ministro Costa, chiediamo alla Sua Presidenza di farsi promotrice di un vero cambiamento e di proporre la revisione del patto di stabilità, affinché le risorse messe a disposizione da Next Generation EU possano davvero generare una ripresa economica che sia quanto più espansiva possibile nel lungo periodo.
Con coerenza diciamo che sosteniamo il progetto europeo secondo i valori fondanti, perché non ci sarà vero progresso se non sarà per tutti i cittadini.
"
Daniela RONDINELLI,2021-01-20,IT,The right to disconnect (debate),https://www.europarl.europa.eu/doceo/document/CRE-9-2021-01-20-INT-3-266-0000_IT.html,"  Daniela Rondinelli (NI).   – Signor Presidente, onorevoli colleghi, in un anno i lavoratori a distanza sono passati dal 5 al 30 % e ciò è avvenuto in una condizione di completo vuoto legislativo a livello europeo e nazionale.
È necessario regolamentare questa trasformazione del modo di lavorare attraverso una direttiva europea, che scongiuri la diffusione di nuove forme di sfruttamento, ed evitare che gli Stati procedano in ordine sparso proprio perché il lavoro ""ubiquitario"" è un fenomeno comune del mercato interno.
È per questo che va evitata l'insorgenza di nuove forme di dumping tra i paesi attraverso una normativa europea che impedisca alle aziende di violare i nuovi diritti fondamentali dei lavoratori che derivano proprio dalla digitalizzazione.
È per questo che il diritto alla disconnessione è una necessità per tutti, a cui la Commissione europea deve rispondere con la massima urgenza e avviare l'iter legislativo da subito, perché le parti sociali non potranno implementare l'accordo sulla digitalizzazione nei prossimi tre anni.
Il Movimento 5 Stelle sostiene nei contenuti questa relazione, che peraltro è stata rafforzata anche grazie ai nostri emendamenti, ma non possiamo accettare che il Parlamento blocchi il dialogo sociale, quando invece bisogna restituire a ogni lavoratore la dignità che merita.
"
Daniela RONDINELLI,2020-12-15,IT,Transitional provisions for support from the EAFRD and EAGF in the years 2021 and 2022 (continuation of debate),https://www.europarl.europa.eu/doceo/document/CRE-9-2020-12-15-INT-2-071-0000_IT.html,"  Daniela Rondinelli (NI).   – Signor Presidente, gentile Commissario, onorevoli colleghi, dopo mesi di trattative, con questo regolamento gli agricoltori europei hanno finalmente quelle certezze giuridiche e finanziarie di cui hanno bisogno per continuare la loro attività aziendale e investire nel green. Gli agricoltori potranno così difendere il sistema agricolo europeo e lavorare sin da ora per perseguire quegli obiettivi ambientali ambiziosi che ci siamo dati con il Green New Deal. 
Ritengo che siano tre gli aspetti qualificanti di questo accordo: l'imposizione di obiettivi ambientali e sociali chiari, legati alla destinazione delle risorse aggiuntive; l'utilizzo del fondo di riserva di crisi, anche nel periodo transitorio, per tamponare gli effetti economici e sociali della pandemia e l'attenzione speciale alla commercializzazione dell'olio d'oliva nel quadro dell'organizzazione comune dei mercati, che permetterà di tutelarne al meglio la produzione. 
Questo accordo rappresenta un buon viatico per i negoziati in corso sulla nuova PAC, il più grande settore produttivo europeo potrà innovarsi e trasformarsi, ma allo stesso tempo salvaguardando la centralità dell'agricoltore attivo e la continua ricerca di qualità, salubrità e sostenibilità della produzione per il benessere di tutti i cittadini europei. 
"
Daniela RONDINELLI,2020-12-15,IT,"Council Recommendation on vocational education and training (VET) for sustainable competitiveness, social fairness and resilience (debate)",https://www.europarl.europa.eu/doceo/document/CRE-9-2020-12-15-INT-2-212-0000_IT.html,"  Daniela Rondinelli (NI).   – Signor Presidente, gentile Commissario, gentile Ministro, onorevoli colleghi, trovo sconcertante ostinarsi a voler raccontare ai nostri giovani quanto sia bello ed attraente un sistema educativo e formativo che in realtà non lo è, rispetto al loro futuro nel lavoro e nella società, perché è un sistema sacrificato in questi anni anche a causa dell'austerità.
Questa proposta del Consiglio rischia di rimanere un libro dei sogni se non affrontiamo alcune questioni cruciali: sostituire le ""raccomandazioni"" con atti giuridicamente vincolanti; creare un meccanismo europeo di riconoscimento delle competenze, superando gli accordi bilaterali per garantire maggiori opportunità di impiego; digitalizzare l'intero sistema della formazione professionale, che non significa soltanto dare un tablet ad ogni studente, ma accompagnarlo nella didattica digitalizzata; riconoscere la formazione professionale permanente come un diritto, per affrontare la transizione digitale e ambientale con upskilling e reskilling. 
Infine, il più importante, restituire dignità lavorativa e sociale ai giovani che intraprendono gli studi professionali, partendo da una vera riforma europea dei sistemi di apprendistato, troppo spesso infatti questi giovani sono mal pagati e privi delle tutele minime.
"
Daniela RONDINELLI,2020-10-21,IT,EU measures to mitigate social and economic impact of Covid-19 (debate),https://www.europarl.europa.eu/doceo/document/CRE-9-2020-10-21-INT-3-132-0000_IT.html,"  Daniela Rondinelli (NI).   – Signora Presidente, onorevoli colleghi, ringrazio il Commissario Gentiloni per i suoi interventi di oggi. Nel luglio scorso abbiamo accolto il recovery plan come un nuovo inizio per l'Europa, ma a distanza di pochi mesi alcuni Stati tornano a bloccare i negoziati sul bilancio e questo è grave perché segna una distanza molto forte rispetto a cittadini e imprese. Infatti, ogni giorno che passa, i miliardi di Next Generation EU diventano sempre meno rispetto a quelli necessari per rilanciare occupazione e produzione. Programmi strategici come Horizon e il Fondo sociale rischiano di essere tagliati. 
Ieri l'accoglienza di SURE è stata straordinaria sui mercati finanziari, ma non c'è ancora chiarezza sulle condizionalità. La direttiva sul salario minimo, che doveva essere lanciata nei primi cento giorni, ha subito l'ennesimo rinvio. La Garanzia Giovani non sarà quella misura vincolante, universale e permanente su cui tanti ragazzi avrebbero potuto contare. 
Infine, siamo ancora lontani dall'aver deciso come procedere sulla revisione del patto di stabilità – è proprio di qualche ora fa – persino lo European Fiscal Board ha sostenuto il suo superamento. Noi del Movimento 5 Stelle siamo stati cruciali un anno fa per eleggere questa Commissione, così come il governo italiano ha contribuito ad un cambio di rotta decisivo in Consiglio europeo. Allora ribadiamo la necessità di intervenire presto e bene. È il momento di osare e di farlo subito, perché ogni ulteriore ritardo genera enormi danni economici e sociali.
"
Daniela RONDINELLI,2020-10-20,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other Regulations (debate)",https://www.europarl.europa.eu/doceo/document/CRE-9-2020-10-20-INT-2-041-0000_IT.html,"  Daniela Rondinelli (NI).   – Signor Presidente, onorevoli colleghi, in questi mesi di discussione intorno alla PAC ho sentito parlare di ""nuova PAC"", ma se il nuovo che avanza consiste nella regionalizzazione, nel consentire agli Stati Membri di gestire a piacimento i fondi a fronte di vari obiettivi sociali e ambientali nell'ulteriore arricchimento di chi già possiede grandi possedimenti o nell'inerzia a difesa delle nostre eccellenze agroalimentari e ci mettiamo anche il Nutri-Score, sinceramente credo che milioni di cittadini e agricoltori ne farebbero tranquillamente a meno.
Noi del Movimento 5 Stelle chiediamo una PAC moderna, ambiziosa, ambientalista e a guida europea. Vogliamo che i fondi arrivino a chi vive davvero di agricoltura con la convergenza interna che ridistribuisce la ricchezza ai piccoli e piccolissimi produttori e una convergenza esterna che si basa su un capping obbligatorio e un rispetto ferreo delle norme ambientali e del lavoro, proprio al fine di spezzare i monopoli che creano distorsioni nel mercato interno. 
Credo in una PAC e in un settore agricolo che finalmente possa davvero rispettare le norme fondamentali del lavoro e anche il pilastro dei diritti sociali. È fondamentale un legame vero tra la PAC e le strategie Farm2Fork e Biodiversità, ma con obiettivi chiari, ambiziosi e realistici per abbandonare progressivamente ogni forma di sfruttamento intensivo e raggiungere un'autosufficienza alimentare, basata su un nuovo equilibrio tra uomo e ambiente, per una natura da custodire e lasciare alle future generazioni.
"
Daniela RONDINELLI,2020-10-06,IT,The European Forest Strategy - The Way Forward (debate),https://www.europarl.europa.eu/doceo/document/CRE-9-2020-10-06-INT-2-106-0000_IT.html,"  Daniela Rondinelli (NI).   – Signor Presidente, onorevoli colleghi, le foreste sono una delle massime espressioni della natura ma, in nome di uno sviluppo scellerato, distruggiamo ciò che dovremmo custodire per le future generazioni.
Credo che la relazione approvata dalla commissione AGRI sia innovativa, perché afferma che la strategia forestale è uno dei pilastri del nuovo Green Deal e che è indispensabile prevedere strumenti economici e normativi per proteggere e ampliare le foreste esistenti.
Dobbiamo allora scegliere di abbandonare vecchi modelli. Noi del Movimento 5Stelle crediamo che le biomasse debbano essere eliminate dalle strategie energetiche europee e nazionali, così come la caccia, che non può più essere considerata fonte di reddito o destinataria di fondi europei.
Siamo consapevoli che più di due milioni di lavoratori sono nell'economia legata alle foreste, ma ciò non vuol dire necessariamente uno sfruttamento sfrenato e indiscriminato. Sono i modelli virtuosi le fondamenta per costruire un quadro europeo ecologico.
Allora, è una sfida immane e che è in controtendenza con quanto avviene oggi nel resto del mondo. Solo l'Europa si sta ponendo seriamente questo obiettivo, con la partecipazione attiva dei cittadini e delle sue forze produttive e sociali.
Questo è il modello da realizzare per una vera transizione verde.
"
Daniela RONDINELLI,2020-09-15,IT,Covid-19: EU coordination of health assessments and risk classification and the consequences on Schengen and the single market (debate),https://www.europarl.europa.eu/doceo/document/CRE-9-2020-09-15-INT-2-182-0000_IT.html,"  Daniela Rondinelli (NI).   – Signor Presidente, onorevoli colleghi, a sei mesi dalla pandemia, come Parlamento europeo torniamo giustamente a chiedere con forza un maggiore coordinamento degli Stati membri nella lotta al COVID.
L'Unione ha dimostrato una grande ambizione e una grande volontà politica con l'accordo sulle risorse del Recovery Fund e EU Next Generation, ma non potrà esserci alcuna ripresa se gli Stati membri non estendono il medesimo approccio anche agli altri aspetti: quelli sanitari, del lavoro, della libera circolazione delle persone e dei lavoratori; altrimenti si rischia di mandare in blocco il mercato interno.
È fondamentale, quindi, il coordinamento europeo per rafforzare la capacità della tracciabilità, anche istituendo test rapidi prima dell'imbarco su aerei, navi e treni; dobbiamo stabilire gli stessi tempi per la quarantena e definire sanzioni uguali per i contagiati che non rispettano le norme dell'isolamento.
Noi del Movimento 5 Stelle riteniamo che la Commissione e il Consiglio non possano più nascondersi dietro la scusa delle competenze stabilite dai Trattati per non agire, perché non abbiamo il tempo per una loro riforma complessiva. Devono invece dimostrare quella volontà politica per ridefinire i trattati in materia di salute e un accordo sul modello sociale e di welfare di cui l'Europa ha urgente bisogno.
"
Daniela RONDINELLI,2020-07-08,IT,The EU’s public health strategy post-COVID-19 (continuation of debate),https://www.europarl.europa.eu/doceo/document/CRE-9-2020-07-08-INT-1-173-0000_IT.html,"  Daniela Rondinelli (NI).   – Signor Presidente, onorevoli colleghi, la pandemia ci ha dimostrato la necessità di una maggiore cooperazione, integrazione e solidarietà della sanità pubblica.
Quindi questa strategia europea è condivisibile, ma allo stesso tempo credo che sia troppo ambiziosa e poco realistica perché, per attuarla, ci vuole una capacità di spesa insostenibile per la maggior parte dei paesi europei ed extraeuropei, per non parlare poi della guerra in atto e del business che si sta creando intorno alla ricerca del vaccino.
Non ha senso quindi pianificare nuove strategie sanitarie se non facciamo prima una grande scelta politica, che veda gli investimenti nella sanità, nella ricerca e nel welfare non come costi, ma come una risposta che dobbiamo dare ai nostri cittadini, che ci chiedono di essere curati nel miglior modo possibile, con elevati standard medici e sanitari, indipendentemente dalle condizioni macroeconomiche del paese in cui vivono.
Il patto di stabilità quindi non va solo sospeso, va definitivamente cancellato anche dopo l'emergenza COVID. L'austerità è un virus politico che ha infettato l'Unione e ha rischiato di distruggere per sempre il progetto europeo. Se sapremo sconfiggere l'austerità, una volta per tutte, non solo faremo l'Unione europea della salute ma riusciremo anche a fronteggiare qualsiasi altra crisi a livello europeo.
"
Daniela RONDINELLI,2020-06-18,IT,European protection of cross-border and seasonal workers in the context of the COVID-19 crisis (debate),https://www.europarl.europa.eu/doceo/document/CRE-9-2020-06-18-INT-2-145-0000_IT.html,"  Daniela Rondinelli (NI).   – Signor Presidente, onorevoli colleghi, la pandemia ci ha dimostrato in queste settimane che il mercato del lavoro europeo è molto più integrato di quello che immaginiamo. Abbiamo capito che, senza la libera circolazione dei lavoratori, soprattutto gli stagionali e i transfrontalieri, interi settori produttivi e strategici per l'Unione europea rischiano di bloccarsi. 
Il lavoratore, da quando lascia il proprio paese di origine con i corridoi verdi, ha la necessità di essere tutelato con elevati standard di protezione, di alloggio, di condizioni di lavoro e di remunerazione, fino al pieno riconoscimento dei suoi diritti acquisiti in termini di sicurezza sociale, che per noi devono ricadere nel paese dove il lavoratore presta la propria attività lavorativa e dove appunto ne paga le tasse.
L'Unione secondo noi deve promuovere l'armonizzazione delle legislazioni nazionali del lavoro per risolvere il dumping salariale, ma anche per affrontare quel nuovo dumping che sta avanzando e che si basa proprio sulla salute e sicurezza dei lavoratori.
Credo che questa risoluzione la possiamo sostenere, soprattutto se può rappresentare la base per nuovi provvedimenti legislativi per tutelare al meglio i lavoratori europei e per eliminare quella concorrenza sleale che ancora oggi purtroppo caratterizza il mercato interno ... (il Presidente toglie la parola all'oratrice)
"
Daniela RONDINELLI,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-038-0000_IT.html,"  Daniela Rondinelli (NI).   – Signora Presidente, onorevoli colleghi, i dati ci dicono che l'epidemia che stiamo vivendo sta diventando una tragedia planetaria senza precedenti. 
Se non interveniamo presto con misure forti, efficaci, proporzionate e condivise, tutta l'Europa collasserà.
Siamo consapevoli che gli Stati membri hanno la competenza in materia sanitaria ma l'Unione dovrebbe garantire i servizi aggiuntivi a tutti i cittadini europei, mentre oggi mancano misure minime europee condivise per bloccare la diffusione del virus 
Il semplice scambio di informazioni tra Stati membri non è più sufficiente per risolvere l'emergenza: dobbiamo allora adottare un protocollo sanitario comune per individuare tutti i contagiati, prevedendo quindi misure atte a contrastare il contagio, gestire i malati e garantire a tutti cure adeguate.
Colleghi, lo sapete che in queste ore i medici negli ospedali italiani stanno scegliendo quali malati curare, perché non ci sono letti sufficienti in terapia intensiva?
E poi vorrei chiedere alla Commissione e a noi tutti: ma perché non riuniamo la comunità scientifica europea per trovare un vaccino comune a livello europeo? Perché stiamo aspettando che il vaccino venga trovato e verrà fornito in Europa da Cina, Stati Uniti o Israele?
Dobbiamo assolutamente porre in essere misure urgenti a livello europeo per contrastare tutti insieme questa grave emergenza.
"
Daniela RONDINELLI,2020-02-12,IT,Gender Equality Strategy (debate),https://www.europarl.europa.eu/doceo/document/CRE-9-2020-02-12-INT-3-389-0000_IT.html,"  Daniela Rondinelli (NI).   – Signora Presidente, onorevoli colleghi, l'Unione europea e gli Stati membri sono da anni impegnati nella battaglia per l'uguaglianza di genere, ma fino ad oggi i risultati testimoniano che le politiche poste in essere non sono state sufficienti a superare il danno economico, sociale e culturale generato da queste discriminazioni verso le donne. Il motivo è molto semplice, perché il mondo economico e produttivo non ha mai voluto intervenire in maniera convinta nei luoghi di lavoro dove le discriminazioni trovano una loro sistematica e quotidiana applicazione.
È quindi per noi estremamente positiva questa strategia per la parità di genere, purché sia innovativa rispetto ai grandi cambiamenti in atto, come la rivoluzione industriale e digitale che, se non ben gestita, aumenterà sicuramente le disparità tra uomini e donne. Dobbiamo quindi dedicare a questa strategia tutte le risorse e le politiche possibili per porre fine a ogni forma di discriminazione verso le donne nei luoghi di lavoro e nella loro permanenza nei mercati del lavoro. Come istituzioni europee, insieme alla società civile, dobbiamo fare tutto quanto possibile per porre fine una volta per tutte a queste violenze fisiche e psichiche verso le donne. 
Commissaria Dalli, se la strategia sarà all'altezza di tutte queste sfide, noi la sosterremo e insieme vinceremo queste battaglie che sono di civiltà, ma soprattutto di giustizia sociale. 
"
Daniela RONDINELLI,2020-01-13,IT,Gender pay gap (debate),https://www.europarl.europa.eu/doceo/document/CRE-9-2020-01-13-INT-1-179-0000_IT.html,"  Daniela Rondinelli (NI).   – Signora Presidente, onorevoli colleghi, la discriminazione salariale è una delle forme di diseguaglianza sociale più diffuse e aberranti, che impedisce alle donne di partecipare pienamente alla crescita economica e sociale del proprio paese.
Questa discriminazione ha molto a che fare con le culture e gli stereotipi che caratterizzano oggi i modelli sociali e le dinamiche del mercato del lavoro ai livelli nazionali.
Commissaria Dalli, la Sua proposta di trasparenza delle retribuzioni è condivisibile ma, come Movimento 5 Stelle, Le chiediamo che la nuova proposta di direttiva non rappresenti l'ennesimo elenco di enunciazioni di principio e di buoni propositi, ma indichi soluzioni agli Stati membri per risolvere una volta per tutte il problema della segregazione di genere nelle varie professioni e nei vari settori di attività, segregazione che è la causa principale del divario retributivo tra uomini e donne.
È necessario poi iniziare a discutere di un sistema armonizzato di sanzioni, che punisca chi viola palesemente il diritto alla parità retributiva e chi sfrutta in modo deliberato il lavoro femminile a danno della giustizia e della coesione sociale.
"
Daniela RONDINELLI,2020-01-13,IT,“Housing First” as urgent action to address the situation of homeless people in Europe (debate),https://www.europarl.europa.eu/doceo/document/CRE-9-2020-01-13-INT-1-239-0000_IT.html,"  Daniela Rondinelli (NI).   – Signor Presidente, onorevoli colleghi, la lotta alla povertà in ogni sua forma è diventata un'emergenza non più rinviabile e la proposta dell'housing first può rappresentare una risposta credibile al fenomeno deprecabile dei senzatetto.
Tuttavia, come Movimento 5 Stelle, ribadiamo che, senza lo scorporo delle politiche sociali dal punto di vista del patto di stabilità, anche questa iniziativa rischia di rimanere lettera morta.
Commissario Schmit, stiamo vivendo una grandissima contraddizione: da una parte, a livello europeo, si dice che è importante il sostegno alle politiche sociali, alla lotta alla povertà e alle diseguaglianze ma, allo stesso tempo, si dice agli Stati membri di investire nell'edilizia popolare e nel sociale nell'ambito dei vincoli di bilancio.
Come Commissione europea abbiate il coraggio di proporre lo scorporo degli investimenti sociali dal patto di stabilità, perché solo così sarà possibile dare risposte concrete e tangibili alle persone in stato di bisogno e di povertà.
I cittadini europei ce lo chiedono con forza, signor Commissario, questo è il nostro compito, dobbiamo realizzarlo oggi e restituire anche ai senzatetto la loro dignità perduta.
"
Daniela RONDINELLI,2019-10-10,IT,Employment and social policies of the euro area (debate),https://www.europarl.europa.eu/doceo/document/CRE-9-2019-10-10-INT-2-075-0000_IT.html,"  Daniela Rondinelli (NI).   – Signora Presidente, onorevoli colleghi, ritengo che non si possa sostenere questa relazione che dice tutto e il contrario di tutto. Alla giusta richiesta di investimenti per la politica sociale, per l'occupazione e per la formazione si contrappone – leggo il paragrafo 2 – ""che la Commissione faccia la necessaria pressione sugli Stati membri per implementare le raccomandazioni paese"", che altro non sono che quelle politiche di austerità che portano tagli allo stato sociale, ai servizi essenziali, all'inclusione degli ultimi e degli svantaggiati. Questa è una grande contraddizione politica che non è più accettabile nell'ambito delle politiche europee. Non basta parlare di salario minimo e di disoccupazione giovanile, se poi non si consentono investimenti per la crescita, il benessere e la qualità di vita delle persone. 
Abbiamo presentato in commissione emendamenti, molti dei quali accolti, ma purtroppo non sono stati sufficienti a modificare quell'impronta liberista e rigorista che i cittadini europei, con il loro voto, ci hanno chiesto di cancellare a favore dello sviluppo, della solidarietà e delle opportunità per tutti. Pertanto, il Movimento 5 Stelle dichiara il suo voto di astensione a questa relazione che continua ad ignorare i bisogni e le aspettative dei cittadini europei. 
"
Daniela RONDINELLI,2024-01-17,IT,Quality jobs in a competitive future-oriented social market economy (topical debate),https://www.europarl.europa.eu/doceo/document/CRE-9-2024-01-17-INT-3-205-0000_IT.html,"  Daniela Rondinelli (S&D).   – Signor Presidente, onorevoli colleghi, l’economia sociale di mercato è un pilastro fondante dell'Unione europea e si basa sul principio che non ci può essere un reale sviluppo economico senza progresso sociale.
Io sono un po' sorpresa, tuttavia, dal dibattito che stiamo facendo oggi, perché in realtà di posti di qualità ne abbiamo parlato in questi cinque anni, prima a causa della pandemia e poi per tutto il tema legato al cambiamento dei modelli produttivi della transizione ecologica e della transizione digitale.
Eppure oggi le forze di destra ci vogliono raccontare qual è la loro visione, cosa significhi ""posti di qualità"" nel nostro continente, dove in realtà hanno abbandonato il modello sociale di mercato e alimentano più che altro la cultura dello scarto, in cui la povertà è normalità e in cui è legittimo arricchirsi ai danni dei più deboli.
Questo atteggiamento io lo rivedo nel mio paese, in Italia, dove il dibattito sulla direttiva sul salario minimo e il principio che paghe da fame sono sfruttamento sono state derubricate dal governo Meloni a tema non prioritario per il nostro Paese e per i nostri lavoratori.
Invece i posti di qualità sono al centro della priorità della dimensione sociale e del mercato interno e noi, come Socialisti e Democratici, faremo di tutto per perseguire questi obiettivi.
"
Daniela RONDINELLI,2024-01-15,IT,"The role of social award criteria in public procurement in strengthening social rights, good working conditions and inclusive labour markets (debate)",https://www.europarl.europa.eu/doceo/document/CRE-9-2024-01-15-INT-1-178-0000_IT.html,"  Daniela Rondinelli (S&D).   – Signor Presidente, signor Commissario Schmit, onorevoli colleghi, io vorrei porre la questione della condizionalità sociale negli appalti pubblici, che è una condizione ineludibile per garantire non soltanto le norme europee e nazionali del diritto del lavoro, ma anche una concorrenza leale nell'ambito del mercato interno tra imprese europee e tra queste ultime e le aziende dei paesi terzi che operano nel nostro continente.
È assurdo che proprio le forze politiche che si dichiarano difensore dell'interesse nazionale non sostengano questa misura – infatti non stanno neanche partecipando al dibattito – permettendo così alle aziende non europee, che fanno del dumping sociale il loro principale strumento di competitività, di beneficiare dei nostri soldi pubblici facendo quindi concorrenza sleale e mettendo fuori gioco le imprese europee, quelle sane, oneste e rispettose della legge.
È fondamentale ribadire la connessione evidente tra piccoli appalti pubblici e la loro maggiore capacità di controllo da parte degli enti pubblici rispetto ai mega-appalti, nei quali spesso si annidano, dietro il fumoso strumento del subappalto, le peggiori forme di abuso se non addirittura di infiltrazione della criminalità organizzata.
L'accesso ad appalti pubblici di importi ridotti, infatti, sostengono le piccole imprese e gli artigiani del territorio, creando un legame forte con i cittadini e le comunità locali e diventando così benessere, prosperità e valore aggiunto per tutti.
Da qui, quindi, nasce la nostra richiesta di rivedere la direttiva sugli appalti pubblici del 2014, perché solo così avremo uno strumento utile per la crescita dell'economia reale e una reale esigibilità delle tutele sociali e del lavoro.
"
Daniela RONDINELLI,2023-12-12,IT,EU-US relations (debate),https://www.europarl.europa.eu/doceo/document/CRE-9-2023-12-12-INT-2-490-0000_IT.html,"  Daniela Rondinelli,  a nome del gruppo S&D. – Signor Presidente, signor Alto rappresentante, onorevoli colleghi, stiamo vivendo in un periodo storico in cui i conflitti e le numerose crisi che riguardano entrambe le sponde dell'Atlantico rischiano di destabilizzare le democrazie occidentali e di ridisegnare i nuovi equilibri geopolitici a livello internazionale per i prossimi decenni.
I nostri valori di libertà, democrazia e Stato di diritto sono costantemente minacciati e rendono oggi più che mai necessario un rafforzamento dell'unità transatlantica quale prerequisito per un mondo prospero e libero.
Il prossimo anno è cruciale. Le elezioni europee e americane e ci impongono di rimanere vigili e cooperare insieme per contrastare le pericolose ingerenze russe e cinesi, tanto nella manipolazione delle informazioni quanto nelle interferenze elettorali. Questo è uno degli impegni comuni che abbiamo sottoscritto come delegazioni del Parlamento europeo e del Congresso americano lo scorso 1° dicembre a Washington.
L'Unione europea e gli Stati Uniti sono alleati naturali. I nostri legami storici, politici, economici, commerciali e soprattutto culturali rappresentano un argine imprescindibile contro i regimi autoritari e il baluardo stesso della democrazia, in grado di garantire un sistema di relazioni internazionali basato sul multilateralismo e sulla sicurezza, ma soprattutto sul benessere collettivo e la piena realizzazione della persona umana.
"
