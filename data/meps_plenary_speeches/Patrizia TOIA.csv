MP,Date,Language,Title,Url,Content
Patrizia TOIA,2023-11-21,IT,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-212-0000_IT.html,"  Patrizia Toia, relatrice per parere della commissione per l’industria, la ricerca e l’energia. – Signora Presidente, signor Commissario, onorevoli colleghi, è un onore per me rappresentare qui la commissione ITRE che ha fatto un gran lavoro su questo provvedimento ed è un onore ancor più essere la relatrice di una commissione che ha ottenuto competenze condivise su alcuni articoli molto rilevanti. 
Noi consideriamo positivo e condividiamo senza esitazione la finalità di questo regolamento – la riduzione dei rifiuti da imballaggio – e anche la gran parte delle disposizioni contenute. 
Ciò che abbiamo cercato di modificare, con il parere votato a grandissima maggioranza nella ITRE, riguarda uno sforzo di rendere conciliabili gli obiettivi ambiziosi proposti dalla Commissione, e in parte condivisi, con la realtà, con le opinioni, le osservazioni della realtà, dello stato dell'arte e anche delle grandissime cose positive che ci sono, per non penalizzare chi, in questi anni, ha fatto un grandissimo lavoro per migliorare la qualità degli imballaggi, per mettere sul mercato imballaggi sempre più sostenibili e chi ha investito nelle filiere del riciclo con ricerca, investimenti, capacità innovativa. 
Penalizzare questi mondi sarebbe incomprensibile! Ne verrebbe fuori un'Europa non attenta, che non si mette in ascolto. Ci sarebbero altri punti che non posso, per ragioni di tempo, spiegare: dico solo che la commissione ITRE ha ritenuto, poiché le nostre opinioni non sono state minimamente tenute in conto dalla commissione competente, di ripresentare qui in Aula i nostri emendamenti e io confido che…..
(La Presidente toglie la parola all'oratrice)
"
Patrizia TOIA,2023-11-20,IT,Framework of measures for strengthening Europe’s net-zero technology products manufacturing ecosystem (Net Zero Industry Act) (debate),https://www.europarl.europa.eu/doceo/document/CRE-9-2023-11-20-INT-1-147-0000_IT.html,"  Patrizia Toia (S&D).   – Signora Presidente, onorevoli colleghi, l'industria europea ha alti livelli di competitività in molti settori chiave per il nostro sistema produttivo. Ma la sfida oggi – ed è una sfida europea e solo a questo livello si può giocare e vincere – è la sfida di mantenere questa competitività attraverso il lungo percorso della transizione alla sostenibilità del nostro apparato produttivo, evitando di cadere in nuove dipendenze, (batterie, materie prime, chip) ed evitando anche di cadere nella trappola di chi ci vorrebbe, come sistema europeo, in una condizione di subalternità rispetto al sistema economico globale.
La scelta di puntare sulle tecnologie net zero e sulle tecnologie strategiche è giusta, è la strada giusta. E stare sull'upstream delle tecnologie è la chiave per essere competitivi nell'innovazione e non nelle produzioni e nelle tecnologie superate, come oggi rischiamo di diventare. Ambiente, tecnologia, ricerca e capitale umano, come ha ricordato la collega Lina Gálvez, cioè la formazione e l'idea dell'accademia, sono un circuito positivo e noi speriamo che ci sia un grande impegno nella realizzazione di questa novità. 
L'ultima osservazione che però vorrei fare alla Commissione e al Consiglio è: dov'è il promesso fondo per la sovranità? Va bene avere un quadro tecnologico avanzato, va bene avere una politica ambientale ma quello che manca sono le risorse e il promesso fondo sovrano dovrebbe essere la strada giusta. 
"
Patrizia TOIA,2023-10-18,IT,New European innovation agenda (debate),https://www.europarl.europa.eu/doceo/document/CRE-9-2023-10-18-INT-3-452-0000_IT.html,"  Patrizia Toia (S&D).   – Signor Presidente, onorevoli colleghi, l'innovazione, a detta di tutti, è il motore, la leva su cui agire per il miglioramento, per l'avanzamento della società. Per questo, l'Unione dell'innovazione deve essere la nostra cornice, il nostro faro.
L'agenda è importante e siamo certi che la nuova Commissaria saprà dare impulso e implementazione. È importante perché collega e mette insieme, rende complementari, i diversi programmi e le diverse azioni che già noi svolgiamo sotto il capitolo dell'innovazione.
Mi permetto di dare due suggerimenti alla Commissaria. Il primo riguarda il tentativo di superare la frammentazione che ancora oggi caratterizza molto i nostri programmi nel campo della ricerca e dell'innovazione. Il secondo è di creare maggiori sinergie, sforzo che stiamo facendo, ma va fatto maggiormente tra i programmi diversi, i fondi di finanziamento, per concentrarci sugli obiettivi principali della nostra Unione e non disperdere risorse e non frammentare i nostri programmi.
Crediamo che la ricerca abbia bisogno anche di infrastrutture – i centri, gli hub per l'innovazione – ma, anche qui, non facciamo una dispersione e concentriamola dove ci sono qualità e forza.
Infine, una sola parola: si punta molto al deep tech, alla ricerca disruptive: io credo anche all'innovazione incrementale e all'innovazione sociale, che possono davvero migliorare la qualità e l'inclusività della nostra società.
"
Patrizia TOIA,2023-10-17,IT,Commission Work Programme 2024 (debate),https://www.europarl.europa.eu/doceo/document/CRE-9-2023-10-17-INT-2-254-0000_IT.html,"  Patrizia Toia (S&D).   – Signora Presidente, onorevoli colleghi, signor Vicepresidente, questa legislatura così straordinaria si avvia a concludersi e penso che questi mesi che ci separano dalla conclusione richiedano uno sforzo aggiuntivo, un impegno per realizzare quegli impegni che abbiamo preso con i cittadini all'inizio della legislatura e che hanno attraversato tutte le fasi difficili in termini di politiche climatiche, ambientali, digitali e sociali, voglio aggiungere, oltre che istituzionali, come è stato detto or ora.
Penso che sia importante implementare quella politica industriale che ha visto adesso dei primi abbozzi, dei primi capitoli nella Commissione europea e nel Parlamento, ma ha bisogno davvero di un salto di qualità e di un salto anche verso le tecnologie più avanzate per realizzare gli obiettivi del Green Deal. 
È importante quello che Lei ha detto sulle PMI. Se vogliamo che le PMI ci accompagnino in tutta la trasformazione ambientale, in tutti gli impegni del Green Deal, dobbiamo avere un'attenzione particolare a sfoltire la burocrazia, a ridurre molti impegni e ad accompagnarle. 
Infine, nei pochi secondi che mi restano, voglio fare un richiamo alla tassonomia sociale. Purtroppo non vedrà la luce in questa legislatura della Commissione, ma la tassonomia sociale deve vedere passi avanti adesso. Abbiamo fatto una tassonomia verde, ma quanti investimenti in più potremmo fare in infrastrutture sociali, se la accompagnassimo anche con strumenti finanziari, come quelli della tassonomia, adeguati? 
"
Patrizia TOIA,2023-10-16,IT,Establishing the Strategic Technologies for Europe Platform (‘STEP’) (debate),https://www.europarl.europa.eu/doceo/document/CRE-9-2023-10-16-INT-1-136-0000_IT.html,"  Patrizia Toia (S&D).   – Signora Presidente, signor Commissario, onorevoli colleghi, penso che questo passaggio, che oggi stiamo votando in Parlamento e che è stato elaborato dalla Commissione, rappresenti un passo in avanti importante nell'individuazione di una politica industriale europea che ci porti davvero a quell'autonomia strategica, a quella sovranità europea che è essenziale per mantenere i livelli di produttività e la competitività della nostra industria europea, ma contemporaneamente essenziale per raggiungere gli obiettivi che ci siamo dati dal punto di vista ambientale.
Non raggiungeremo la decarbonizzazione se non faremo un vero salto di qualità, molto significativo, verso le nuove tecnologie, ambientali e digitali, e verso tutto il mondo delle biotecnologie, che pure ha riflessi sulla salute delle persone e sull'ambiente. Quindi, signor Commissario, questa è una strada che dobbiamo perseguire coordinando i diversi fondi, mettendo a sistema gli interventi che oggi abbiamo troppo parcellizzati – il Consiglio europeo per l'innovazione, Horizon, il Fondo per l'innovazione e le politiche di coesione – dando davvero un impulso.
L'assetto del modello produttivo europeo ha bisogno di questo passo in avanti, ha bisogno di abbandonare le tecnologie mature, che certo vanno diffuse e vanno tenute in considerazione, e di andare verso le nuove tecnologie. Ci auguriamo però che arrivi il fondo sovrano promesso per dare davvero forza, anche finanziaria, a questa politica industriale.
"
Patrizia TOIA,2023-10-05,IT,The new European strategy for a better internet for kids (BIK+) (debate),https://www.europarl.europa.eu/doceo/document/CRE-9-2023-10-05-INT-4-090-0000_IT.html,"  Patrizia Toia (S&D).   – Signora Presidente, onorevoli colleghi, signora Commissaria, questa strategia è senz'altro un passo avanti lungo una strada su cui abbiamo già fatto molte cose. Penso al regolamento dei dati e penso al regolamento per l'intelligenza artificiale, che pure ha delle disposizioni per quanto riguarda i minori, ma penso anche che dobbiamo fare molto, molto di più, non solo parlarne, ma mettere in pratica tutte le misure necessarie per questa strategia.
La tecnologia ha pervaso le nostre vite, le ha pervase in tutti i campi ormai, e ha un potere, soprattutto per quanto riguarda i giovani, di essere accattivante, pervasiva e dunque anche utile, ma anche potenzialmente dannosa. E noi, in questo spazio di potenziale danno, dobbiamo intervenire per prevenire, reprimere e controllare.
Io penso che sull'ambiente digitale dobbiamo fare di più, soprattutto in quest'ottica dei giovani che spesso diventano vittime, come è stato detto, non solo protagonisti troppo esposti, ma vittime e destinatari di azioni di bullismo e di altre forme.
Penso che all'ambiente digitale dobbiamo dedicare un po' di quell'attenzione che noi dedichiamo all'ambiente naturale, dove non abbiamo paura di porre target, divieti, limiti e regole anche stringenti. Così dobbiamo fare in questo campo, senza avere remore che questo possa essere un intervento troppo restrittivo, perché si tratta della salute mentale e psicologica di molti ragazzi.
Ultima annotazione: dobbiamo fare di più sulla formazione. Abbiamo tante competenze tecniche ma poca consapevolezza di tutte le implicazioni che il digitale comporta. Quindi, non solo reprimere e controllare, ma anche fare tanta formazione, anche nelle scuole.
"
Patrizia TOIA,2023-10-04,IT,Decent Housing for All (topical debate),https://www.europarl.europa.eu/doceo/document/CRE-9-2023-10-04-INT-3-195-0000_IT.html,"  Patrizia Toia (S&D).   – Signora Presidente, onorevoli colleghi, signor Commissario, signor Ministro, è davvero un paradosso vergognoso che nell'Europa bandiera della giustizia sociale e della dignità umana, la casa, diritto fondamentale, sia ancora un miraggio irraggiungibile per molte famiglie, che magari hanno un alloggio ma lo perdono per il costo dell'affitto che non possono più pagare, o per i giovani che devono trovare la loro autonomia.
L'Europa può e deve intervenire. Qui non siamo a un convegno dove ognuno illustra le sue belle tesi. Qui abbiamo delle responsabilità che i cittadini ci hanno dato e per la nostra credibilità dobbiamo decidere cosa fare e farlo. Ecco perché la proposta avanzata dal gruppo S&D di un piano di investimenti sociali, il piano ""Alloggi per tutti"", è giusta e urgente.
In questo piano l'economia sociale può svolgere un grande ruolo, e lo sa bene il Commissario Schmit, che sta rilanciando tutto questo ambito dell'economia sociale. Le cooperative abitative, le organizzazioni no profit, il mondo dell'housing sociale, anche in partnership con i poteri pubblici, con i soggetti pubblici, può arrivare laddove il privato arriva a prezzi inaccessibili per i più, per i cittadini.
Il mondo della cooperazione dell'housing sociale ha un valore in più ed è l'approccio di comunità, un approccio che crea un contesto di reciproco aiuto tra i soci, che crea servizi comuni e che, in una società dell'individualismo e della solitudine, crea reti di solidarietà e di mutualità.
"
Patrizia TOIA,2023-09-13,IT,SME Relief Package (debate),https://www.europarl.europa.eu/doceo/document/CRE-9-2023-09-13-INT-3-326-0000_IT.html,"  Patrizia Toia (S&D).   – Signor Presidente, signora Commissaria, onorevoli colleghi, dopo tanta retorica sulle PMI e l'ossatura del nostro sistema produttivo e tante parole profuse e pochi atti, finalmente abbiamo un pacchetto di proposte concrete.
Quindi, la mia prima richiesta è che la concretezza e l'urgenza di mettere a terra queste proposte sia il primo nostro obiettivo. Al di là dei contenuti è necessario che tutto questo diventi subito qualcosa che nelle nostre realtà si percepisca e che percepiscano il nostro sistema produttivo e i lavoratori.
Due punti mi sembrano importanti tra gli altri. Primo: il regolamento per i ritardi dei pagamenti. È giusto correggere la direttiva: il regolamento deve entrare in vigore al più presto, ovunque e alle stesse condizioni, perché è vergognoso che ci siano piccole e medie imprese che, anche per le difficoltà dell'accesso al credito, sono andate incontro al fallimento, per il ritardo, magari da parte delle pubbliche amministrazioni. Quindi è qualcosa che va subito corretto.
L'altro riguarda il personale, un altro punto delicato. Le piccole e medie imprese non hanno la forza di fare la preparazione adeguata e noi sappiamo che hanno bisogno di personale, anche a livelli semplici, che abbia competenze digitali e nelle nuove tecnologie. Ecco, l'Accademia delle competenze deve avere un occhio particolare per le PMI.
"
Patrizia TOIA,2023-09-11,IT,Renewable Energy Directive (debate),https://www.europarl.europa.eu/doceo/document/CRE-9-2023-09-11-INT-1-144-0000_IT.html,"  Patrizia Toia (S&D).   – Signor Presidente, onorevoli colleghi, signora Commissaria, noi approviamo una direttiva che ha dei target e degli obiettivi molto impegnativi e ambiziosi e ne siamo ben lieti. Ma sappiamo che sono anche raggiungibili: non è solo ambizione, è anche un realismo di un lavoro che l'Europa sta facendo se, naturalmente, svilupperemo alcune condizioni; le cito solo per titoli.
La prima riguarda le procedure: il problema dell'accelerazione dei permessi è essenziale; noi abbiamo dei piani nazionali e dei target ambiziosi ma non stiamo procedendo con la necessaria velocità e questo è dovuto alle procedure. Quindi, ottima la soluzione trovata.
La seconda riguarda la disponibilità di tecnologie e di materie prime e di tutto quello che, per fortuna, la nuova politica industriale europea sta tracciando e sta cercando di costruire: tecnologie, materie prime e strumenti. Per esempio, noi guardiamo con molto favore all'alleanza fatta con successo per le batterie e ora, per quanto riguarda l'eolico e il solare. Queste nuove forme e questi strumenti di politica industriale mettono insieme i paesi, i centri di ricerca e gli imprenditori e possono farci andare avanti.
Il terzo riguarda gli investimenti: REPowerEU e le nuove disponibilità dei nostri piani danno anche gli strumenti per raggiungere questi obiettivi.
"
Patrizia TOIA,2023-07-12,IT,State of the SME Union (debate),https://www.europarl.europa.eu/doceo/document/CRE-9-2023-07-12-INT-3-250-0000_IT.html,"  Patrizia Toia (S&D).   – Signor Presidente, signor Commissario, onorevoli colleghi, l'Europa ha finalmente messo in campo una politica e una strategia industriale degna di questo nome, per accompagnare con il piano green per l'industria il nostro sistema produttivo nella sfida della trasformazione e nell'ambizione che noi abbiamo di creare un sistema completamente decarbonizzato.
Ma quello che manca, a mio avviso, è un adattamento di questa importante strategia alla taglia delle prevalenti imprese in Europa, cioè le piccole e medie imprese. È una carenza che va colmata, perché penso che solo inserendo nelle filiere produttive la realtà di questo immenso mondo delle piccole e medie imprese, anche molto qualificate, del nostro sistema produttivo europeo, solo facendo questo noi potremo avere un sistema più solido, senza quelle interruzioni di fornitura di prodotti trasformati, di pezzi di ricambio, di componentistica che abbiamo verificato nel periodo del COVID. Abbiamo scoperto che la distanza è un costo e anche un rischio, perché il costo è sopportabile ma il rischio forse no, e la vicinanza è un valore.
Dunque incentiviamo, signor Commissario, nella nostra politica industriale le catene di valore, incentivando le grandi imprese a trasferire competenze, innovazione e preparazione e inseriamo in questo contesto anche il mondo del credito che, come è stato detto, è un punto assai critico per le PMI.
"
Patrizia TOIA,2023-06-14,IT,Surrogacy in the EU - risks of exploitation and commercialisation (topical debate),https://www.europarl.europa.eu/doceo/document/CRE-9-2023-06-14-INT-3-136-0000_IT.html,"  Patrizia Toia (S&D).   – Signora Presidente, onorevoli colleghi, la pratica per la gestazione per altri è una pratica che calpesta i diritti delle donne e dei bambini, sfrutta e mercifica il corpo della donna, commercializza la gestazione e contraddice anche con tutto il percorso del femminismo basato sulla dignità e sulla libertà della donna. 
Per questo il nostro è un no chiaro e netto a tale pratica, che in Italia, come in molti paesi, la maggior parte dei paesi europei, è già vietata ed è reato. Voglio dire in modo chiaro a chi vuole, anche su questi temi così sensibili e intimi, fare della strumentalizzazione politica, che il Partito Democratico non intende modificare tale legge. Punto. 
Naturalmente quando noi legiferiamo pensiamo ai principi e ai valori, ma pensiamo anche alle persone in carne ed ossa, alle persone che ci sono. E per questo ribadisco che i bambini, i diritti dei bambini sono in primo piano. Vanno tutelati tutti i diritti dei bambini che sono nati, che ci sono, a prescindere dalle scelte degli adulti, e ciò è un fatto, a mio avviso, di umanità e di civiltà. Lo è per noi, ma penso che dovrebbe esserlo per tutti. Penso a percorsi di adozione, a soluzioni legislative che ci sono e si possono trovare e rendere più rapide e più appropriate a tutte le situazioni. Questo è un punto imprescindibile. 
Infine, sul cosiddetto ipotetico e molto labile, anche giuridicamente, reato universale, io penso che se vogliamo davvero in buona fede estendere il divieto in sede internazionale, si parte dalle sedi internazionali, dagli organismi internazionali, e non provocatoriamente dai parlamenti nazionali con proposte illusorie, di bandiera, che anche in questo caso hanno un intento provocatorio e strumentale. 
"
Patrizia TOIA,2023-06-13,IT,Batteries and waste batteries (debate),https://www.europarl.europa.eu/doceo/document/CRE-9-2023-06-13-INT-2-366-0000_IT.html,"  Patrizia Toia,  relatrice per parere della commissione per l'industria, la ricerca e l'energia. – Signora Presidente, onorevoli colleghi, l'Europa non ha perso, come alcuni col solito scetticismo antieuropeo sostengono, la battaglia per essere anch'essa leader nella produzione e nell'utilizzo di batterie a grande capacità di accumulo. No, anzi l'Europa entra nello scenario produttivo globale con un impegno a tutto campo, come ha ben spiegato il relatore collega Variati.
Nella ITRE il nostro lavoro è stato proprio questo: esaltare la capacità di produzione innovativa, anche grazie all'Alliance for battery, e per risparmiare materie prime preziose per riciclarle e riutilizzarle. Abbiamo in qualche modo anticipato Raw Materials e anche Net Zero Industry. Il salto di qualità è proprio questo: non ci limitiamo come un tempo a gestire lo smaltimento, ma partiamo dalla progettazione, da una visione di ecosistema industriale per contribuire all'indipendenza strategica dell'Europa. Non vogliamo lasciare che le batterie vengano prodotte solo in paesi extraeuropei, magari concorrenti sleali, dove non ci sono standard ambientali né di tutela del mondo del lavoro. È una sfida molto grande che l'Europa può e deve vincere. 
"
Patrizia TOIA,2023-05-31,IT,Corporate Sustainability Due Diligence (debate),https://www.europarl.europa.eu/doceo/document/CRE-9-2023-05-31-INT-1-100-0000_IT.html,"  Patrizia Toia (S&D).   – Signor Presidente, arriviamo a questa approvazione dopo mesi intensi e difficilissimi di negoziato. Voglio ringraziare la collega Lara Wolters per il lavoro che ha fatto, veramente profondo e attento. 
Dopo campagne di sensibilizzazione a favore di una responsabilità delle imprese in tema ambientale e in tema di diritti umani – dobbiamo tutti ricordare la tragedia del Rana Plaza, se non siamo ipocriti, per le lacrime che allora abbiamo versato – il testo di compromesso adottato in commissione JURI è quello che si allinea in modo molto coerente con i principi e le raccomandazioni internazionali dell'ONU e dell'OCSE proprio in materia di condotta responsabile e vuole coinvolgere in ogni fase gli stakeholder.
Io sono della commissione industria, quindi posso ascoltare, e ho ascoltato, le perplessità che sorgono da una parte del mondo imprenditoriale, ma ricordo qui che con questo testo noi abbiamo previsto una maggiore assistenza alle PMI, attraverso ad esempio la regolamentazione dei processi di approvvigionamento o l'esenzione delle PMI dai costi legati alle attività di audit, o ancora la protezione da disposizioni contrattuali, che possono scaricare su di loro le responsabilità che magari invece sono in capo a grandi aziende. Insomma, sono certa che ho fatto il mio dovere e che ho dato, assieme alla collega e alla commissione JURI, le risposte più giuste alle esigenze più fondate.
Allora penso che l'industria europea può e deve essere pronta a questo cambiamento, che non solo è doveroso, ma può portare, come molte aziende hanno intuito, a nuove possibilità di business e di sviluppo.
"
Patrizia TOIA,2023-04-18,IT,Energy storage (debate),https://www.europarl.europa.eu/doceo/document/CRE-9-2023-04-18-INT-2-143-0000_IT.html,"  Patrizia Toia (S&D).   – Signora Presidente, Commissaria, la sfida energetica per l'Europa continua, dopo il successo dello scorso anno con il primo regolamento per gli stoccaggi per affrontare l'inverno, l'ha ricordato il presidente Buzek. 
Ora dobbiamo andare avanti. Dobbiamo assicurare approvvigionamenti sicuri, distribuzione e uso ottimale. Dobbiamo fare diversificazione delle fonti, il passaggio alle rinnovabili, all'idrogeno. Quindi nell'insieme dobbiamo puntare su una maggiore integrazione di tutte le fonti e dobbiamo assicurare un uso ottimale ed efficace. Per tutto questo la flessibilità sarà necessaria e indispensabile, ma per assicurare una flessibilità adeguata, credo che il punto degli stoccaggi sia un altro punto centrale. 
Dunque, bene che la Commissione abbia affrontato con una raccomandazione questo, ma io – come ha detto credo il collega Casares – mi aspetto qualcosa di più dalla Commissione, cioè penso che un quadro regolatorio comune sia necessario e utile soprattutto, e che quindi misure comuni, anche attraverso un provvedimento legislativo, debbano essere messe sul tavolo, che puntino alla solidarietà tra gli Stati, come abbiamo fatto con il primo regolamento, che puntino per esempio agli acquisti, come state facendo, insomma su un assetto che vada nella direzione di quella che noi continuiamo a sognare e speriamo di realizzare che è l'Unione dell'energia. 
"
Patrizia TOIA,2023-03-14,IT,Data Act (debate),https://www.europarl.europa.eu/doceo/document/CRE-9-2023-03-14-INT-2-042-0000_IT.html,"  Patrizia Toia (S&D).   – Signora Presidente, onorevoli colleghi, con molto orgoglio possiamo dire che l'Europa sta costruendo – caso unico al mondo e veramente per prima nel mondo – un'architettura di norme che cercano di dare allo sviluppo digitale così impetuoso, inarrestabile e anche molto utile, indicazioni, obblighi, opportunità e soprattutto responsabilità per gli operatori e per gli utenti, anche ai cittadini consumatori, responsabilità perché dobbiamo operare tutti alla luce di un principio che è fondamentale per noi: la libertà e i diritti dei cittadini, così come quelli dei consumatori, devono essere salvaguardati e potenziati anche nello sviluppo dell'innovazione e del mercato digitale.
Con il Data Governance Act prima e adesso con il Data Act, noi stabiliamo chi può utilizzare i dati e come può farlo, con quali regole e a quali condizioni; chi può dare valore economico nella futura e anche già presente economia dei dati allo sfruttamento dei dati e chi e come può condividerli, con quali regole e con quali finalità, sempre salvaguardando l'interesse generale e il benessere dei cittadini. 
Un'ultima cosa voglio dire al Commissario: tutto questo impianto è importantissimo ma starà in piedi se noi svilupperemo la cosiddetta data literacy cioè tutta l'alfabetizzazione digitale perché nessun cittadino di nessuna condizione, età e formazione rimanga indietro rispetto a questo sviluppo. 
"
Patrizia TOIA,2023-03-13,IT,Energy performance of buildings (recast) (debate),https://www.europarl.europa.eu/doceo/document/CRE-9-2023-03-13-INT-1-074-0000_IT.html,"  Patrizia Toia (S&D).   – Signora Presidente, onorevoli colleghi, noi siamo legislatori molto seri e molto responsabili. Parlo per me, per il mio gruppo politico dei Socialisti e Democratici, e abbiamo le idee molto chiare e sappiamo che l'interesse dei cittadini, delle famiglie e delle imprese oggi è quello di risparmiare energia, di consumare meno e di pagare meno nelle loro bollette; è quello di prepararsi al futuro, non di stare fermi come qualcuno vorrebbe, senza dare strumenti per affrontare le grandi trasformazioni che stiamo vivendo.
E allora, io credo, che noi con questo provvedimento, stiamo proprio aiutando i cittadini, le famiglie in particolare, e le imprese, ad affrontare i cambiamenti e a spendere meno. Questa è la sostanza. Naturalmente vanno aiutati – siamo molto responsabili e seri – sappiamo che ci vogliono strumenti. Si metterà in moto con questo provvedimento un grande volano di lavori nel settore edilizio, che avrà bisogno di essere curato nella sua filiera, di opportunità di lavoro – e bisognerà stare attenti che non ci sia sfruttamento e lavoro nero – ma per quanto riguarda le famiglie, avranno una valorizzazione del loro patrimonio. Certo, dobbiamo aiutarle. 
Tempi e risorse sono i due punti delicati. Sui tempi abbiamo deciso; sulle risorse – io chiedo alla Commissione – più coraggio e più concretezza, perché lì sta il punto critico. 
"
Patrizia TOIA,2023-02-15,IT,Access to strategic critical raw materials (debate),https://www.europarl.europa.eu/doceo/document/CRE-9-2023-02-15-INT-3-321-0000_IT.html,"  Patrizia Toia (S&D).   – Signora Presidente, onorevoli colleghi, signora Commissaria, ci aspettiamo che il Raw Materials Act indichi concretamente – basta parole o promesse – quali scelte e quali atti compiere per avere sufficiente disponibilità di quelle risorse strategiche che proprio il modello di sviluppo che noi abbiamo scelto in Europa indica come necessarie.
Abbiamo scelto uno sviluppo che si basa sulle tecnologie verdi, che vuole un'energia del futuro, e quindi abbiamo bisogno di litio, terre rare, nichel, rame e cobalto. Se l'Europa non sceglie rapidamente, noi rischiamo di trovarci di fronte a due alternative, entrambe senza sbocco: o ridurre e indebolire la nostra crescita e il nostro sviluppo, o dipendere da altri paesi, peraltro inaffidabili.
Ecco perché, signora Commissaria, occorre un Act molto serio, molto concreto, per contrastare quelle critiche che qui abbiamo sentito di chi, antieuropeo, dice che noi abbiamo grandi visioni e grandi ambizioni, ma non abbiamo gli strumenti altrettanto consistenti e ambiziosi.
Alcune indicazioni sono già emerse. Dobbiamo diversificare gli approvvigionamenti, produrre quanto più possibile e recuperare con riciclo. E un'unica cosa: se faremo catene del valore di fornitore, attenzione non solo agli aspetti ambientali, ma anche ai diritti umani. Non bambini schiavi, non lavoratori schiavizzati per avere queste materie.
"
Patrizia TOIA,2023-01-18,IT,"An EU strategy to boost industrial competitiveness, trade and quality jobs (debate)",https://www.europarl.europa.eu/doceo/document/CRE-9-2023-01-18-INT-3-075-0000_IT.html,"  Patrizia Toia (S&D).   – Signora Presidente, signor Commissario, onorevoli colleghi, finalmente in Europa, accanto alla parola ambiente, si affiancano altre parole: industria, tecnologia, competizione internazionale, lavoro e competenze. 
Finalmente l'industria torna in primo piano, perché si è capito che gli obiettivi ambiziosi della decarbonizzazione non potranno essere raggiunti senza una coerente ed efficace e sostenuta politica industriale. Se vogliamo puntare alla mobilità sostenibile, dobbiamo fare qui in Europa le batterie, e fare le batterie significa progettarle qui, significa costruirle, produrle e significa anche preparare quella formazione del personale necessaria. Se vogliamo mettere il solare ovunque, dobbiamo produrre qui in Europa i pannelli, se non vogliamo dipendere da altre aree del mondo o se non vogliamo vedere nuove delocalizzazioni delle nostre imprese. 
Questa gigantesca riconversione richiede urgenti risorse private e pubbliche. Private, se non vogliamo creare anche in Europa un deserto industriale, rischio che è molto presente. Noi dobbiamo avere risorse private che vanno favorite con investimenti necessari e con aiuti. E poi dobbiamo anche puntare su risorse pubbliche, perché non bastano gli aiuti di Stato, signor Commissario, altrimenti noi avremo imprese sane e buone che moriranno perché sono nate per sfortuna nel paese sbagliato, il paese che non può aiutarle perché non ha risorse di bilancio. 
Occorre insomma il coraggio che abbiamo avuto nel 2020. Un nuovo piano come Next Generation EU. Tutto il resto è abbastanza inutile ed è ben poca cosa. 
"
Patrizia TOIA,2022-09-15,IT,Implementation of the Updated New Industrial Strategy for Europe: aligning spending to policy (debate),https://www.europarl.europa.eu/doceo/document/CRE-9-2022-09-15-INT-4-061-0000_IT.html,"  Patrizia Toia (S&D).   – Signora Presidente, signora Commissaria, onorevoli colleghi, io penso che da questa relazione del Parlamento, e ringrazio il collega relatore e i relatori ombra che hanno lavorato, nascano molte buone indicazioni che la Commissione deve raccogliere con tempestività e con convinzione. Sono indicazioni che si collegano molto bene a tutti i contenuti di politica industriale enunciati ieri dalla Presidente von der Leyen.
Quello che a me sembra importante, anche per l'esperienza degli anni scorsi, quando la Commissione faticava a trovare una strada di politica industriale, è che oggi si cerchi di fare qualcosa di molto integrato, di molto connesso tra le diverse parti, altrimenti faremo tante buone politiche settoriali – è questo il rischio oggi della Commissione – ma non coglieremo gli effetti di sinergia che ci possono essere.
Faccio solo dei brevissimi esempi. Se facciamo una politica di sostenibilità e di cambiamento climatico molto avanzata, dobbiamo fare una politica industriale coerente: i pannelli, le batterie e tutto quello che serve per realizzare quella politica.
Se facciamo dell'innovazione, dobbiamo farla a vantaggio dei nostri obiettivi di politica industriale: i fondi per la ricerca, i fondi per il Consiglio europeo per l'innovazione.
Infine, il tema della politica commerciale, come è stato detto, ma anche quello della concorrenza: se dobbiamo attrarre investimenti significativi anche da fuori Europa, penso ai chip, ecc., non dobbiamo poi avere una concorrenza che segua ancora le vecchie idee della politica di concorrenza. Quindi, sinergia e tempestività!
"
Patrizia TOIA,2022-09-15,IT,State of the SME Union (debate),https://www.europarl.europa.eu/doceo/document/CRE-9-2022-09-15-INT-4-097-0000_IT.html,"  Patrizia Toia,  a nome del gruppo S&D. – Signora Presidente, signora commissaria, onorevoli colleghi, io penso che in questo momento di grande crisi economica e anche del sistema produttivo, noi dobbiamo davvero mettere, al di là di ogni retorica, di ogni frase fatta che ripetiamo in continuazione, come priorità l'aiuto, il sostegno, l'attenzione, il calibramento delle nostre scelte a misura delle PMI.
Non bastano i grandi campioni, che pure ci vogliono in Europa, le medie imprese: è questa ossatura diffusa che dobbiamo coinvolgere e sostenere e dobbiamo farlo anche con l'aiuto delle grandi imprese. Le imprese virtuose coinvolgono nella loro catena, fatta dai fornitori, da coloro cui appaltano i lavori, eccetera, tutto questo mondo nei loro processi positivi di innovazione, di ricerca di nuove soluzioni, insomma, di qualità e riescono a trascinare tutta la catena in questo salto di qualità che fa. Ecco, favoriamo questo processo.
E poi per le piccole e medie imprese lo sappiamo benissimo quali sono le cose prioritarie: il costo dell'energia, troviamo un modo – la Presidente ieri ha fatto qualche accenno: dobbiamo essere più tempestivi, più pertinenti, non solo parole, ma qualche atto veramente concreto per il tema dell'energia per le piccole e medie imprese – il tema della formazione del personale, che manca, il ritardo dei pagamenti. 
Ecco, io penso che anche qui trovate qualche cosa di drastico, di forte che aiuti gli Stati membri a non essere inadempienti perché gli Stati membri sono inadempienti. La direttiva non è attuata e quindi credo che sia davvero il momento di essere operativi: poche parole e qualche fatto per le PMI.
"
Patrizia TOIA,2022-09-13,IT,EU response to the increase in energy prices in Europe (debate),https://www.europarl.europa.eu/doceo/document/CRE-9-2022-09-13-INT-2-302-0000_IT.html,"  Patrizia Toia (S&D).   – Signora Presidente, onorevoli colleghi, oggi penso che sia evidente a tutti: la minaccia più grave per i cittadini europei è rappresentata dall'inarrestabile crescita dei prezzi del gas, con le ripercussioni che stanno distruggendo intere realtà industriali e uccidendo l'economia reale e quella della vita delle famiglie, anche medie. Occorre perciò che si vada alla radice del problema. Non bastano i sussidi, non bastano gli aiuti di Stato, non si può continuare all'infinito con questi mezzi.
Chiediamo alla Commissione di preparare, dopo la riunione del Consiglio della scorsa settimana, delle proposte concrete e coraggiose perché è già tardi, è già tardi per introdurre un tetto al prezzo del gas. Un tetto al prezzo dei gas significa che in Europa nessun compratore compra al di sopra di un certo prezzo e in questo modo saranno i compratori a determinare le regole di mercato, non il venditore, che potrà solo limitarsi a bruciare il suo gas, come ha già fatto, ma bruciando così anche le sue entrate. Occorre farlo, ci vuole coraggio, ci vuole chiarezza.
Infine, sul tema della piattaforma TTF: io non capisco veramente perché la Commissione è così cauta, così prudente a intervenire: c'è un problema di trasparenza, c'è un problema di mercato non equo, c'è un problema almeno di manipolazione in quel mercato. Occorre che ci mettiate le mani. 
Non volete arrestare quella attività? Cambiate mercato di riferimento per il prezzo del gas, lasciamo quella piattaforma! Quella piattaforma è fatta più dalla finanza che dagli operatori dell'energia. dovete intervenire!
"
Patrizia TOIA,2022-09-13,IT,The new European Bauhaus (debate),https://www.europarl.europa.eu/doceo/document/CRE-9-2022-09-13-INT-2-418-0000_IT.html,"  Patrizia Toia,  a nome del gruppo S&D. – Signor Presidente, signora Commissaria, onorevoli colleghi, il Bauhaus nasce per dare un impulso culturale, artistico e sostenibile alle nostre città, alle nostre case, anche al nostro modo di vivere.
Ma c'è qualcosa di più: io penso che oggi, nella crisi energetica che stiamo vivendo, mai così gravi da decenni, il nuovo Bauhaus può essere anche uno strumento utile nella nostra cassetta degli attrezzi per affrontare questa crisi. Ne abbiamo parlato oggi a lungo proprio in quest'Aula.
E allora credo che dobbiamo davvero cambiare il paradigma di come costruiamo case ed edifici, di come renderli più efficienti dal punto di vista energetico ma anche accessibili e socialmente inclusivi. Io dico anche belli, pur nella fase della crisi e della costruzione di un nuovo modello, più sostenibile e di risparmio energetico.
Il tutto incentivando l'utilizzo di materiali e soluzioni di basso consumo energetico, anche attraverso modelli di produzione di tipo cooperativo, come le comunità energetiche, anche quello secondo me è un movimento che include efficienza e socialità.
La lotta alla povertà energetica è una condizione preliminare, abbiamo sempre detto, per conseguire la transizione energetica giusta ed equa ma io dico, rendiamola bella, anche la lotta alla povertà energetica, diamo risposte di qualità e di valore artistico.
Quindi che il Bauhaus sia la spinta che ci serviva per coniugare tutti questi elementi, bellezza e sostenibilità, anche e proprio nella crisi.
"
Patrizia TOIA,2022-07-05,IT,EU action plan for the social economy (debate),https://www.europarl.europa.eu/doceo/document/CRE-9-2022-07-05-INT-2-160-0000_IT.html,"  Patrizia Toia (S&D).   – Signor Presidente, onorevoli colleghi, oggi discutiamo la relazione Cañas e ringrazio moltissimo il relatore. 
Abbiamo discusso qualche settimana fa la relazione Lagodinsky, un'altra probabilmente è in arrivo dal Parlamento dalla commissione ECON, questo dimostra l'estrema attività e attenzione del Parlamento sul tema dell'economia sociale, lo dico anche a nome dell'intergruppo Economia sociale. 
Ma la grande novità accanto a questo impegno è il piano d'azione della Commissione; io devo dare atto al Commissario Schmit, e lo faccio in ogni sede, e alla Commissione, ma a lui in particolare, di avere per la prima volta posto all'attenzione della Commissione, con gli strumenti da mettere in campo, questo settore, indicando anche agli Stati membri cosa bisognerebbe fare. E qui aspettiamo la dichiarazione del Consiglio. Devo dire che la Presidenza francese ha lavorato molto a riguardo, l'attuale Presidenza brilla per assenza e questo non è un buon segno, Presidente, andrà fatto notare, su un tema di questo genere. 
Allora io credo che questo è il momento, davvero, per mettere al centro delle politiche europee e nazionali l'apporto dell'economia sociale. C'è una grande crisi, è stato detto, più crisi, c'è l'esperienza di questo settore, che non è solo servizi sociali, è oggi digitale, è oggi impegno nel settore green, è insomma un modello di business alternativo. Si può fare attività d'impresa con un business model diverso, non orientato al profitto, e ne abbiamo estremamente bisogno.
Termino richiamando gli strumenti, Commissario, Lei è molto sensibile a questo, dovranno esserlo tutti i commissari, dalla DG GROW alla DG CONNECT, a tutti quelli che si occupano dei diversi settori, come state facendo, come noi vi spingiamo a fare ancora di più. Siamo un Suo alleato, perché davvero bisogna mettere in campo strumenti anche finanziari; anche i commissari che si occupano di finanze devono cogliere questa specificità e la novità saranno anche strumenti finanziari adeguati a questo settore. 
Comunque, grazie ai colleghi del Parlamento che lavorano in questa direzione e grazie al Commissario Schmit.
"
Patrizia TOIA,2022-06-23,IT,Gas storage (debate),https://www.europarl.europa.eu/doceo/document/CRE-9-2022-06-23-INT-2-011-0000_IT.html,"  Patrizia Toia,  a nome del gruppo S&D. – Signor Presidente, onorevoli colleghi, il regolamento che approviamo oggi è un tassello dentro una strategia più ampia, un quadro più completo, quella strategia che l'Europa si è data, primo continente al mondo, di cambiare radicalmente il suo modello di approvvigionamento energetico, dall'energia fossile all'energia rinnovabile. 
La guerra che la Russia ha portato in Ucraina, la sciagurata guerra non ha che aggravato questa situazione e accelerato il nostro cammino. 
Ora, io voglio dire che con questo regolamento noi ci prepariamo ad assicurare ai cittadini europei, all'industria, alla mobilità europea, la sicurezza di poter affrontare la fredda stagione che abbiamo davanti e di potere dunque essere garantiti che ci saranno continuità di forniture e continuità di possibilità di ricorrere al bisogno energetico. 
Mi interessa dire che in questo provvedimento, pur settoriale, ci sono i segni, gli elementi, direi le tracce di quello che è il nostro disegno, che è quello di costruire una politica comune energetica e di arrivare all'Unione dell'energia. 
Faccio tre esempi: la possibilità degli acquisti comuni per un'Europa più forte e naturalmente volontari, ma per un'Europa più forte. La possibilità di meccanismi di scambio tra Stati membri, quelli che hanno possibilità di siti e di capienza, di forniture, di stoccaggio e quelli che non ce l'hanno. Quindi possibilità di condividere questa responsabilità e relativi oneri per un'Europa più solidale. 
Il principio dell'efficienza energetica, che anche in questo momento contingente è stato richiamato per un'Europa più verde. Dunque un provvedimento che va nella giusta direzione. Dobbiamo però sapere che metterà in atto – inevitabilmente, lo sta già facendo, perché se la Russia riduce le forniture in questo momento in cui abbiamo bisogno di riempire gli stoccaggi – non è casuale mettere in atto un meccanismo di rialzo dei prezzi. 
Per questo, signor vicepresidente, a Lei, ma soprattutto al Consiglio, chiediamo coraggio e responsabilità. I prezzi vanno calmierati, può essere il tetto – e speriamo che questi giorni venga fuori qualcosa di nuovo – può essere un intervento di monitoraggio e di attenzione al funzionamento della piattaforma di Amsterdam TTF, che certamente non è scevra da situazioni che andrebbero maggiormente monitorate. Insomma, chiediamo che ci sia responsabilità anche sui prezzi, oltre che capacità di strategia. 
"
Patrizia TOIA,2022-05-19,IT,"The REPowerEU Plan: European solidarity and energy security in face of Russia's invasion of Ukraine, including the recent cuts of gas supply to Poland and Bulgaria (debate)",https://www.europarl.europa.eu/doceo/document/CRE-9-2022-05-19-INT-2-098-0000_IT.html,"  Patrizia Toia (S&D).   – Signor Presidente, onorevoli colleghi, cambiare radicalmente il nostro modello di forniture energetiche, mantenendo al contempo la capacità produttiva e la crescita in Europa è un compito gigantesco, ma ce la possiamo fare se siamo uniti, cioè se nessun paese, come purtroppo oggi accade, fa un gioco ambiguo o frena.
I punti sono chiari e condivisi, signora Commissaria: accelerazione delle rinnovabili e dell'idrogeno, creazione di sistemi locali per sfruttare al massimo le potenzialità, anche energetiche, dell'economia circolare, efficienza e risparmio. Io penso che dobbiamo avere il coraggio di parlare chiaro ai cittadini europei, chiamandoli alla responsabilità e dicendo che devono cambiare i comportamenti che generano sprechi.
Poi il tema dei prezzi: non possiamo aspettare la massima emergenza per affrontarlo. Price cap, acquisti comuni, interventi sulla piattaforma di Amsterdam, il TTF, dove non c'è chiarezza per capire come si formano i prezzi: qualcosa va fatto subito.
La dipendenza ci rende sempre fragili, ma la dipendenza dalla Russia, colpevole di una guerra, ci rende molto più esposti, anche eticamente. Per questo dobbiamo fare tutto il possibile e il più presto possibile.
"
Patrizia TOIA,2022-04-07,IT,Mental Health (debate),https://www.europarl.europa.eu/doceo/document/CRE-9-2022-04-07-INT-4-157-0000_IT.html,"  Patrizia Toia (S&D).   – Signor Presidente, onorevoli colleghi, potremmo tristemente dire che in Europa c'è una specie di fantasma che si aggira, che è invisibile perché noi non vogliamo vederlo, perché sta nascosto nelle famiglie, nella loro disperazione, nella loro solitudine, in poche strutture di cura. Parlo della malattia mentale, per la quale noi tutti abbiamo la grande colpa di aver lasciato sole le famiglie, sole le persone che ne soffrono e di averle un po' dimenticate. Ecco perché dico che è un fantasma, perché non vogliamo vederlo e continuiamo a non vederlo.
A questa gravità della malattia mentale vera e propria, delle patologie mentali e psichiatriche, si sono aggiunti oggi tanti altri problemi di disagio psicologico: l'effetto post-COVID per i giovani, la realtà delle fasce più vulnerabili e anche delle donne soggette a violenze o delle vittime di violenza.
Insomma, noi abbiamo il dovere di indagare tutti questi aspetti e di affrontarli. Allora dico, signora Commissaria ma tutta la Commissione, che noi dobbiamo davvero affrontare questo problema. Sono poco studiate queste realtà: c'è poca ricerca, anche nell'ambito di Orizzonte si fa poca ricerca sulle malattie mentali, vi sono poche strutture di cura e di riabilitazione e pochissima prevenzione.
Allora la mia richiesta è che si elabori un piano d'azione, come abbiamo fatto per il cancro e per altre patologie: occorre un piano d'azione europeo.
"
Patrizia TOIA,2022-04-06,IT,Global approach to research and innovation: Europe’s strategy for international cooperation in a changing world (debate) (debate),https://www.europarl.europa.eu/doceo/document/CRE-9-2022-04-06-INT-3-126-0000_IT.html,"  Patrizia Toia (S&D).   – Signora Presidente, onorevoli colleghi... (inizio dell'intervento fuori microfono) ... nella pandemia e abbiamo sofferto molto. Ma abbiamo anche tratto molte lezioni per quanto riguarda la nostra vita, le sfide che abbiamo davanti a noi, le debolezze che abbiamo ma anche le risorse su cui possiamo contare per vincere queste sfide.
E soprattutto è nata in tutti noi, credo, a tutti i livelli, una consapevolezza molto forte di quanto la nostra vita dipenda davvero dalla ricerca, dalla scienza, dagli sforzi dei ricercatori, delle persone singole, donne e uomini, a volte anche molto giovani, che si applicano con la capacità di trasformare questi risultati in applicazioni e a tutto lo slancio dell'innovazione.
È stata una consapevolezza forte: abbiamo passato giornate in cui la nostra libertà di movimento e di azione dipendeva dalle parole degli scienziati, da quello che ci dicevano, da cosa avevano scoperto, dalle sicurezze che ci davano. Ecco, non dobbiamo dimenticare questo ruolo e questa e questa forza che la scienza rappresenta per la vita delle persone.
Per questo è molto importante il programma Orizzonte: è uno degli assi centrali della nostra azione europea, è molto importante la sua azione, signora Commissaria. Ma dobbiamo dirlo chiaramente: scienza e ricerca non sopportano barriere, non sopportano frontiere, tanto meno muri che non valgono anche in altri campi, e noi abbiamo bisogno della circolazione, dell'apertura, dello scambio e della collaborazione.
Per questo il programma è importante e noi lo sosterremo come Parlamento.
"
Patrizia TOIA,2022-04-05,IT,Trans-European energy infrastructure (debate),https://www.europarl.europa.eu/doceo/document/CRE-9-2022-04-05-INT-2-094-0000_IT.html,"  Patrizia Toia (S&D).   – Signor Presidente, signora Commissaria, onorevoli colleghi, l'accordo trovato al trilogo è un accordo positivo, penso anche ai progetti di mutuo interesse tra gli Stati membri e i Paesi terzi, che sono stati introdotti durante il trilogo, un aspetto molto importante anche con l'Africa e quindi noi lo sosterremo.
Tuttavia, nel giro di poche settimane siamo entrati in un'altra epoca, a causa della guerra di invasione della Russia in Ucraina, e penso che oggi vadano esplorate – con quella maggiore ambizione che è stata richiesta – tutte le possibilità e gli spazi che il regolamento fornisce per risolvere i problemi infrastrutturali che sono emersi e per superare quelle carenze e quei vuoti individuati nella nostra sicurezza e nel nostro approvvigionamento europeo in materia di energia.
Dunque la prossima lista dei progetti di mutuo interesse dovrà avere una visione, riflettere questi elementi e questa situazione nuovi e indirizzare i progetti lungo alcune priorità.
Ne indico per titolo tre: distacco totale dalle dipendenze russe e attenzione a non creare nuove dipendenze di materie prime, di fonti energetiche e di Paesi di provenienza; priorità alle infrastrutture per le nuove fonti: penso all'idrogeno, alle energie rinnovabili e ai gas rinnovabili, che sono ancora una quota troppo piccola; e, infine, la valorizzazione della capacità di mutua cooperazione con Paesi e con continenti come l'Africa, perché questo può aumentare la capacità di energie rinnovabili per loro e per noi.
"
Patrizia TOIA,2022-03-24,IT,"The Power of the EU – Joint European Action for more affordable, secure and sustainable energy (debate)",https://www.europarl.europa.eu/doceo/document/CRE-9-2022-03-24-INT-2-025-0000_IT.html,"  Patrizia Toia (S&D).   – Signora Presidente, onorevoli colleghi, oggi siamo chiamati dalla storia, direi, a fare un grande salto di qualità della nostra politica energetica per costruire quell'Unione dell'energia che già era stata pensata. E dobbiamo farlo con interventi straordinari e senza tabù, come ha detto il Commissario. 
Parto dal primo degli interventi, quello degli stoccaggi. Bene all'idea degli stoccaggi comuni, ma io chiedo di più. Dobbiamo pensare anche a stoccaggi strategici per avere una riserva che sia la vera garanzia della nostra sicurezza.
Sugli acquisti comuni noi vediamo una disponibilità della Commissione, ma io chiedo che questa disponibilità a coordinare diventi un'azione molto più pregnante, molto più forte. L'abbiamo fatto con i vaccini e dobbiamo farlo ora, in questo momento, con chi ci sta, con i paesi che sono disponibili a questo coordinamento.
E poi sui prezzi, è già stato detto anche dal mio collega Nica, dobbiamo toccare il meccanismo di formazione dei prezzi se non vogliamo che salti la nostra economia, che siano in ginocchio le imprese e in difficoltà estrema le nostre famiglie in Europa. E dobbiamo farlo eliminando la troppa finanziarizzazione che c'è lì dentro e toccando, aggiustando, senza paura di toccare il mercato. Perché se non tocchiamo questo mercato settoriale salta l'intera nostra economia. Quindi coraggio e lungimiranza dal Consiglio e dalla Commissione, il Parlamento è pronto. 
"
Patrizia TOIA,2022-03-10,IT,The need for an ambitious EU Strategy for sustainable textiles (debate),https://www.europarl.europa.eu/doceo/document/CRE-9-2022-03-10-INT-4-047-0000_IT.html,"  Patrizia Toia (S&D).   – Signora Presidente, signor Commissario, onorevoli colleghi, il grande cambiamento della sostenibilità sta investendo tutti i settori produttivi, oltre che il nostro modo di vivere, di muoverci e di lavorare. E per questo anche il settore produttivo deve essere accompagnato, il produttivo relativo al tessile deve essere accompagnato in questa trasformazione, e dico volutamente accompagnato, perché qui si tratta di fare insieme delle strategie pubbliche e anche di avere un'iniziativa privata adeguata, insomma, di lavorare insieme per correggere comportamenti e scelte sbagliate e non più sostenibili e, nello stesso tempo, trarre tutte le opportunità che questo settore può offrire.
È un settore... per questo, signor Commissario, lamentiamo veramente la mancata presentazione da parte della Commissione di quella strategia che era stata promessa. Dicevo, è un settore che ha una grandissima valenza, non solo come volume produttivo e come peso nella produzione, ma anche come valorizzazione delle nostre capacità creative, pensiamo a quanti giovani, a quanti giovani talenti della creatività e dell'arte lavorano nella moda, e anche come valore commerciale, perché ci sono volumi di consumi e di distribuzione in tutto il mercato europeo molto molto significativi, oltre che, naturalmente, extraeuropeo.
Allora, conosciamo i punti della sostenibilità relativi alle materie che vengono utilizzate e alle sostanze nocive, è stato detto, e citate dai colleghi precedentemente, che vengono impiegate nei processi produttivi, e poi riguardano tutta la parte relativa allo smaltimento e al riciclo all'insegna dell'economia circolare. Questi temi li conosciamo, io voglio toccare due aspetti però, che spesso stanno un po' sullo sfondo ma che, secondo me, sono altrettanto importanti.
A proposito della fase finale del ciclo di vita, soprattutto nel fast fashion, c'è tutto un grande volume, diciamo, di prodotti che vengono mal raccolti e mal smaltiti, ma c'è anche un'esigenza, una grande possibilità di dare uno sbocco a tutto l'ambito delle ONG e del volontariato che questi indumenti recuperano e immettono nel mercato della donazione e della solidarietà. Per l'Europa questo è un capitolo importante, se diciamo che anche la solidarietà sociale è un tratto distintivo della nostra economia; allora qui dobbiamo avere regole che facilitano, invece oggi le regole impediscono una corretta canalizzazione degli indumenti in questo mercato.
Infine, la due diligence, che è stata citata. Io penso che, come europei, noi dobbiamo essere responsabili di tutto ciò che consumiamo, anche se non lo produciamo qui, e di ogni prodotto, di ogni merce dovremmo chiederci da dove viene, come è stata estratta o prodotta, che catena c'è di controllo di tutto il processo di diffusione, di arrivo in Europa, e poi anche come ci lavorano: in quel prodotto, parlo proprio del tessile, hanno lavorato bambini, hanno lavorato lavoratrici, donne schiave, per esempio come in Bangladesh, che vivono chiusi in certi capannoni e non possono neanche tornare a casa la sera.
Insomma, io penso che queste domande fanno parte della nostra responsabilità europea; il settore tessile deve diventare un esempio, anche di due diligence.
"
Patrizia TOIA,2022-03-10,IT,"Myanmar, one year after the coup",https://www.europarl.europa.eu/doceo/document/CRE-9-2022-03-10-INT-4-101-0000_IT.html,"  Patrizia Toia (S&D).   – Signora Presidente, signora Commissaria, onorevoli colleghi, in Myanmar come in Ucraina, certo più lontano dai nostri occhi ma altrettanto efferata, la violenza più brutale continua. Arresti, bombardamenti, uccisioni dei civili più inermi, come sempre in queste situazioni, donne e bambini, aggressioni sessuali, persecuzioni dei cristiani e delle altre minoranze, brutale repressione militare, folle immense di profughi che necessitano di cibo e di medicine. Insomma, una catastrofe umanitaria, e ancora una volta colpiti sono proprio gli inermi.
Di fronte a questo io credo che non possiamo più accettare una generale inazione del tutto inadeguata della comunità internazionale. L'ONU deve uscire dal suo torpore, lo dico da appassionata onusiana, deve uscire dal suo torpore e fare qualche iniziativa forte, le commissioni d'inchiesta indipendenti, altre iniziative, ma soprattutto noi chiediamo un ruolo alla Commissione europea, all'Alto commissario Borrell e a tutta la Commissione: dovete fare di più e in prima persona, non lasciare sola l'Asia né agli altri interlocutori, deve farlo l'Unione europea. Il riconoscimento del governo di unità nazionale di opposizione, i corridoi umanitari, l'embargo delle armi; insomma, tutte le iniziative che possono essere fatte per un paese che è diventato un simbolo della democrazia con Aung San Suu Kyi e con un popolo che lotta per difendere la propria democrazia e la propria libertà.
"
Patrizia TOIA,2022-03-09,IT,Batteries and waste batteries (debate),https://www.europarl.europa.eu/doceo/document/CRE-9-2022-03-09-INT-3-146-0000_IT.html,"  Patrizia Toia,  relatrice per parere della commissione per l'industria, la ricerca e l'energia. – Signora Presidente, signor Commissario, onorevoli colleghi, l'Europa in passato ha spesso commesso l'errore di non collegare alle sue politiche ambientali una coerente politica industriale, come nel caso dei pannelli fotovoltaici, un classico, e ha creato così una sua pericolosa dipendenza da altre aree del mondo, sia per prodotti ad alto contenuto tecnologico che per prodotti a basso contenuto.
Ora siamo di fronte alla sfida delle batterie ad alta capacità di accumulo, batterie indispensabili per la mobilità elettrica, ma anche per tutta la transizione verso le rinnovabili, come la relatrice ci ha ben illustrato. Molti hanno pensato che fosse troppo tardi, che la sfida fosse già persa per l'Europa, ma noi crediamo di no, l'Europa crede di no e per questo sta lavorando per diventare un continente competitivo su questa produzione, sia sul piano tecnologico che sul piano industriale, e per realizzare una sua sovranità come è spesso nelle nostre ambizioni. Per questo abbiamo creato una Battery Alliance, chiamando a raccolta il mondo della ricerca, delle imprese e delle autorità pubbliche, e in qualche modo abbiamo anche fatto passi avanti, questo stesso regolamento fa dei passi avanti: non si limita a parlare dello smaltimento, ma copre tutto l'upstream, definendo le caratteristiche che le batterie devono avere per essere immesse sul mercato europeo e dando così dei principi, anche sulla due diligence, che varranno per tutti, e definendo target e quote di smaltimento e riciclo delle componenti per le materie prime critiche. Il regolamento da un lato, l'Alliance per la ricerca e l'innovazione tecnologica, i PCI per i progetti comuni di interesse europeo, le gigafactory per creare capacità produttiva: solo così, con tutti questi strumenti, potremo avere in Europa le batterie più performanti e il massimo riciclo delle loro componenti. Su questo piano è stato il nostro contributo come commissione ITRE e la nostra ambizione al progetto; la sfida si vince in Europa, se le politiche ambientali si collegano alle strategie industriali, allo sforzo tecnologico e alla completa applicazione dei principi dell'economia circolare.
"
Patrizia TOIA,2022-03-08,IT,Rising energy prices and market manipulation on the gas market (debate),https://www.europarl.europa.eu/doceo/document/CRE-9-2022-03-08-INT-2-291-0000_IT.html,"  Patrizia Toia (S&D).   – Signor Presidente, onorevoli colleghi, la spirale dei prezzi del gas, giorno dopo giorno, sta diventando un'emergenza insopportabile per il bilancio delle famiglie del ceto medio e per la produzione di alcuni settori industriali, che rischiano di sospendere la loro attività con un grave danno per l'economia continentale e per la capacità produttiva del nostro continente.
Per questo bisogna assumere iniziative coraggiose; lo state facendo, dovete farlo ancora di più, signora Commissaria, con un intervento sui meccanismi di formazione dei prezzi – tema molto scomodo ma che va affrontato – oggi ancorati al prezzo marginale del gas con una spirale che, alla fine, non ha più alcun riferimento al sottostante, cioè al valore di scambio della merce.
Dobbiamo avere il coraggio di intervenire a livello europeo, cioè di Unione intera, su stoccaggi e acquisti comuni, se vogliamo ridurre la dipendenza e vogliamo ridurre i costi, e dobbiamo trovare risorse, perché questi non sono interventi a costo zero e, se le risorse non sono nel bilancio, dobbiamo trovare meccanismi come quello di SURE, che hanno avuto una buona rispondenza del mercato e hanno dato un po' di ossigeno all'iniziativa degli Stati membri.
"
Patrizia TOIA,2022-02-15,IT,Strengthening Europe in the fight against cancer(debate),https://www.europarl.europa.eu/doceo/document/CRE-9-2022-02-15-INT-2-061-0000_IT.html,"  Patrizia Toia (S&D).   – Signora Presidente, onorevoli colleghi, in Europa noi sventoliamo spesso con orgoglio le bandiere della ricerca e dei diritti. Ebbene, qui, nella lotta contro il cancro, abbiamo l'occasione di tradurre queste roboanti parole in risultati tangibili, come questo ottimo piano ci dimostra e ci propone, piano che noi dobbiamo approvare e attuare.
Signora Commissaria, ricerca significa nuove e più efficaci capacità di diagnosi precoce, maggiori interventi di cura, migliori farmaci e terapie innovative, mezzi più personali di riabilitazione. Come ricordava l'onorevole Alessandra Moretti, ci sono i survivors che hanno bisogno di cure e di attenzioni particolari, 
E poi i diritti. Il primo diritto è quello alla salute, che è il diritto alla vita, anche a una vita ferita, menomata e dolorosa. E poi i diritti uguali per tutte le cittadine e tutti i cittadini d'Europa, che siano nati a Milano o a Berlino o in una sperduta città dell'Europa, magari più povera, priva di servizi, di ospedali, di attrezzature. Cittadine e cittadini europei tutti, con diritti ad avere una rete di servizi omogenea, uguale, tendente al meglio che c'è, che la scienza e la tecnologia offrono.
E poi lasciatemi ricordare una priorità di questo Parlamento da anni, quella dell'attenzione al cancro infantile, e oggi è proprio la Giornata internazionale contro il cancro infantile. Signora Commissaria, mi rivolgo a Lei, se magari smette di leggere e ascolta: l'oncologia infantile è una priorità!
"
Patrizia TOIA,2022-02-15,IT,A statute for European cross-border associations and non-profit organisations (debate),https://www.europarl.europa.eu/doceo/document/CRE-9-2022-02-15-INT-2-361-0000_IT.html,"  Patrizia Toia (S&D).   – Signor Presidente, onorevoli colleghi, è una grande soddisfazione per chi, come me, da molti anni si batte per i soggetti dell'economia sociale, le imprese sociali, le cooperative e tanti altri soggetti, vedere che le cose stanno cambiando, che c'è una stagione nuova in Europa.
Pensate che l'ultima relazione sull'economia sociale che io ho presentato al voto di questo Parlamento risale al 2008 o al 2009. Ma le cose cambiano, grazie alla Commissione, al lavoro del Commissario Schmit con il Social Economy Action Plan, alle parole che stasera ha detto il Commissario Schinas, agli impegni che ha preso, e a quello che fa il Commissario Breton anche con l'ecosistema dell'economia sociale.
E le cose cambiano anche grazie a questo Parlamento, che è tornato a occuparsi di questo tema, alla relazione del collega Lagodinsky e anche alla relazione di un altro collega della commissione EMPL. Spero anche di poter dire domani grazie al Consiglio, se farà una dichiarazione dedicata a questi temi, come ci si augura.
Quindi devo ringraziare il collega Lagodinsky, perché la sua relazione è molto importante. Se non definiamo un profilo giuridico uniforme a livello europeo, tutti questi soggetti non riescono a esprimere le loro potenzialità, non riescono ad accedere anche all'opportunità che abbiamo aperto. Lo abbiamo fatto con InvestEU, abbiamo messo piattaforme sociali e soggetti dell'economia sociale, e lo abbiamo fatto con la riforma del mercato interno, ma se non abbiamo questo apparato giuridico queste possibilità non ci saranno.
"
Patrizia TOIA,2022-02-14,IT,A European strategy for offshore renewable energy (debate),https://www.europarl.europa.eu/doceo/document/CRE-9-2022-02-14-INT-1-143-0000_IT.html,"  Patrizia Toia (S&D).   – Signora Presidente, onorevoli colleghi, mentre affrontiamo con proposte nuove e pienamente europee la complicata transizione energetica, i problemi del gas e del suo approvvigionamento e il caro bollette, dobbiamo però, senza tentennamenti, fare un cambio di rotta e imboccare con passo deciso la nuova direzione, che è rappresentata, con le nostre priorità energetiche, dalle rinnovabili, di cui dobbiamo aumentare moltissimo la produzione.
Tra le rinnovabili, le offshore hanno certamente un grande ruolo, se pensiamo che il nostro continente è circondato da mari e oceani. Allora sappiamo che incontreremo e ci saranno, ci sono già, delle resistenze per diversi motivi, compresi quelli paesaggistici, ma noi dobbiamo superare queste resistenze, con molta pazienza, con molto convincimento, cercando le soluzioni tecniche e ambientali migliori e più sicure, e ci sono.
La strategia offshore ha molti punti di forza, accanto ovviamente anche a punti critici. Ne voglio richiamare alcuni, a cui già la Commissaria ha accennato. Penso alla nostra capacità di ricerca e di tecnologia e alla nostra capacità industriale e alla possibilità di ottenere con le interconnessioni una maggiore cooperazione tra gli Stati membri.
"
Patrizia TOIA,2022-01-19,IT,Digital Services Act (continuation of debate),https://www.europarl.europa.eu/doceo/document/CRE-9-2022-01-19-INT-3-190-0000_IT.html,"  Patrizia Toia (S&D).   – Signor Presidente, onorevoli colleghi, l'Europa è la prima potenza al mondo a creare un sistema compiuto di norme per l'universo digitale, sfida essenziale per una democrazia come quella europea, che vuole essere campione di innovazione digitale e nello stesso tempo preservare i diritti umani dei suoi cittadini.
Ci sono punti da migliorare e su cui dobbiamo essere più ambiziosi. Primo: la tracciabilità degli utenti commerciali. Se limitiamo gli obblighi ai soli marketplace si perde l'opportunità di rendere il DSA veramente efficace e significativo, di dargli tutti gli strumenti per combattere l'ampia gamma di attività illegali online di oggi e del futuro. Le regole devono applicarsi a tutti i fornitori di servizi di intermediazione se vogliamo un ambiente online trasparente e responsabile per l'azienda e per i consumatori, cioè per noi cittadini. 
Occorre disabilitare subito l'accesso ai contenuti illegali, occorre adottare tutte le misure necessarie per prevenire la ricomparsa di contenuti già identificati come illegali e i tempi della rimozione devono essere specificati e quantificati nel provvedimento, veloci e tutto deve essere affidabile.
Poi, la pubblicità targetizzata. È già stato detto, gli utenti non possono essere fornitori inconsapevoli di dati.
Infine, questa è un'occasione unica per l'UE per affermare il nostro modello di società, il nostro punto di equilibrio virtuoso tra l'innovazione, la centralità delle persone e gli interessi economici nei quali crediamo. Le nostre norme potranno così essere punto di riferimento e standard a livello mondiale.
"
Patrizia TOIA,2021-12-14,IT,New orientations for the EU’s humanitarian action (debate),https://www.europarl.europa.eu/doceo/document/CRE-9-2021-12-14-INT-2-238-0000_IT.html,"  Patrizia Toia (S&D).   – Signor Presidente, onorevoli colleghi, il mondo non è certo migliorato in questi anni e il nostro intervento umanitario ha bisogno di essere riorganizzato e ricentrato in questo contesto globale, che è diventato più incerto e preoccupante per via del Covid, dei conflitti irrisolti, di nuove dispute territoriali, del cambiamento climatico e dei disastri naturali.
L'importante è che la nostra politica sia sempre people-centred e che si cerchi sempre di partire dai bisogni primari nel nostro intervento umanitario. Il focus è ancora lì: malnutrizione, problemi di salute, cibo e acqua che mancano, eppure sono un diritto primario, da garantire specialmente nei contesti umanitari più critici, penso allo Yemen, all'Africa orientale, all'Afghanistan, ad Haiti.
Io penso che in questo disastro umanitario noi dobbiamo partire da questi bisogni primari, avendo attenzione – l'ha detto il collega Neuser introducendo questo tema – alla realtà delle donne, dei bambini e in particolare delle bambine, perché sappiamo che la violenza di genere diventa ancora più terribile e aumenta nei momenti di conflitto.
Infine, il rapporto con le ONG. Non riusciremo in questo gigantesco compito se non valorizzeremo le ONG.
"
Patrizia TOIA,2021-11-24,IT,The EU's role in combating the COVID-19 pandemic: how to vaccinate the world (continuation of debate),https://www.europarl.europa.eu/doceo/document/CRE-9-2021-11-24-INT-3-176-0000_IT.html,"  Patrizia Toia (S&D).   – Signora Presidente, onorevoli colleghi, una certa dose di retorica, stavo per dire di ipocrisia, è sopportabile nelle relazioni internazionali e negli statement sulla cooperazione globale, ma questa retorica diventa insopportabile e inaccettabile quando si parla di salute, quando si parla della vita e della morte delle persone. Io penso che se diciamo ""dobbiamo essere al sicuro quando tutti saremo al sicuro"", ""vaccineremo il 70 % della popolazione"", come è stato detto al G20, noi dobbiamo essere coerenti nei fatti, nelle azioni e non nelle intenzioni soltanto. Quindi è importante cambiare passo.
L'Europa è stata lodevole nell'acquisto dei vaccini e nella distribuzione ed è lodevole anche ora, perché è in primo piano nel COVAX e nelle altre iniziative internazionali che la Commissaria ci ha richiamato, ma oggi occorre fare qualcosa di più. Lo dico a lei, signora Commissaria, a tutta la Commissione, e lo dico al Consiglio: è necessario fare un passo ulteriore, e il passo è questo, è proprio vicino.
Nella conferenza ministeriale dell'OMC bisogna applicare le possibilità che ci sono di sospensione temporanea dei brevetti e di licenze obbligatorie, e bisogna dire al mondo che si tratta di questa volta, solo di questa volta, di questa pandemia, di questa difficoltà e tragedia mondiale. Non è un'azione positiva, è una chiamata alla responsabilità di tutti, anche delle imprese, e io mi auguro che Commissione e Consiglio faranno questo all'OMC.
"
Patrizia TOIA,2021-11-24,IT,State of the Energy Union (debate),https://www.europarl.europa.eu/doceo/document/CRE-9-2021-11-24-INT-3-216-0000_IT.html,"  Patrizia Toia (S&D).   – Signor Presidente, onorevoli colleghi, penso che questa relazione ci dica che siamo nella buona direzione. Ci fa vedere luci e ombre e noi dobbiamo lavorare su alcuni elementi critici. Ne cito due di elementi critici.
Il primo è il tema delle rinnovabili. La produzione di rinnovabili cresce, e per fortuna, ma, signora Commissaria, non crescerà al ritmo necessario per arrivare agli obiettivi del 2030, questo dobbiamo saperlo. Il mio paese deve avere 40 gigawatt nuovi di rinnovabili. Come è possibile in sette anni, da qui al 2030? C'è un problema di lentezza di realizzazione degli impianti e di ampliamento di quelli esistenti. È un problema che deve affrontare anche l'Europa, per velocizzare, per aprire dialoghi con gli enti locali, insomma per poter andare più velocemente nella produzione di rinnovabili.
E poi il tema dell'efficienza. C'è un grande, grande potenziale che non viene utilizzato. Le imprese dicono – penso alla refrigerazione delle grandi infrastrutture, ecc. – che ci sono potenzialità di tecnologie già esistenti, ma introdurle costa. Quindi dobbiamo lavorare per essere nell'upstream dell'innovazione tecnologica se vogliamo far crescere l'efficienza energetica.
Infine, il problema anche dell'emergenza nella transizione dell'Unione. Penso al gas, che è già stato richiamato. Dobbiamo essere più interventisti come Europa nella gestione della crisi del gas e del costo delle bollette.
"
Patrizia TOIA,2021-10-20,IT,Preparation of the European Council meeting of 21-22 October 2021 (debate),https://www.europarl.europa.eu/doceo/document/CRE-9-2021-10-20-INT-3-064-0000_IT.html,"  Patrizia Toia (S&D).   – Signora Presidente, onorevoli colleghi, voglio ricordare che la costruzione dell'Europa è partita proprio dall'energia, da un progetto di gestione comune del carbone e dell'acciaio e oggi, di fronte alla terribile crisi dei prezzi che colpisce famiglie e imprese, dobbiamo avere lo stesso coraggio, la stessa visione, dobbiamo fare un salto in avanti nell'integrazione europea.
Occorrono nuove competenze e nuovi ruoli per l'Unione, anche andando oltre le basi giuridiche. Se c'è la volontà politica degli Stati membri si può fare, perché le sfide che viviamo insieme, della transizione da un lato e dell'emergenza dall'altro, lo richiedono. Il toolbox non basta. Sul tavolo del Consiglio ci sono proposte timide e parziali. Oltre alle bollette bisogna affrontare subito i problemi strutturali del mercato dell'energia, che è troppo frammentato e non abbastanza interconnesso, cioè è troppo poco europeo.
Nelle proposte della Presidente mancano alcuni punti importanti, ad avviso del mio gruppo: un meccanismo di acquisto comune, perché l'Europa sia più potente nei negoziati e anche nel gioco geopolitico; un piano con l'Africa per lo sviluppo delle rinnovabili; lo stop alla speculazione finanziaria che c'è nel meccanismo delle ETS.
La lezione del Covid ci ha insegnato che insieme siamo più forti e io spero che i signori del Consiglio se ne ricordino.
"
Patrizia TOIA,2021-10-06,IT,European solutions to the rise of energy prices for businesses and consumers: the role of energy efficiency and renewable energy and the need to tackle energy poverty (debate),https://www.europarl.europa.eu/doceo/document/CRE-9-2021-10-06-INT-3-054-0000_IT.html,"  Patrizia Toia (S&D).   – Signora Presidente, onorevoli colleghi, tante analisi sono state fatte sull'aumento dei prezzi dell'energia. Io penso che ora è il momento delle proposte.
Per quanto mi riguarda voglio fare quattro proposte molto concrete alla Commissione e al Consiglio, da avviare subito. Primo: occorre un coordinamento europeo nello stoccaggio e nella successiva distribuzione. Quindi, creiamo una riserva strategica europea.
Secondo, lo stesso coordinamento deve realizzarsi per gli acquisti di gas; sappiamo che non sono i vaccini, ma sappiamo anche che il principio è lo stesso, cioè rendere l'Europa più forte, più dura se vogliamo, nella negoziazione, nella fase di acquisto, rispetto ai paesi fornitori e anche ai loro giochi ""geopolitici"".
Terzo: se vogliamo differenziare le fonti di approvvigionamento e aumentare la quantità di rinnovabili, signora Commissaria, è cruciale il rapporto con l'Africa: la cooperazione su progetti comuni, una maggiore interconnessione con quel continente e sosteniamo noi, dall'Europa, la transizione energetica dell'Africa del Nord e dell'Africa subsahariana.
Quarta proposta: non è rivoluzionaria ma è una proposta di trasparenza e di chiarezza. Liberiamo il campo dell'energia dalla speculazione puramente finanziaria. Mi riferisco all'ETS, di cui faremo la riforma: i prezzi delle quote di emissione di CO2 dovrebbero essere determinati dai meccanismi di mercato tra operatori energetici e industrie che utilizzano quelle quote, e non da chi utilizza l'ETS come un gioco azionario al rialzo per profitti facili, impedendo di dare quel segnale di prezzi stabili, e a volte crescenti, che serva ad accompagnare le imprese verso la transizione energetica ambientale.
Per questo io propongo che l'accesso all'ETS sia escluso a operatori e a soggetti puramente finanziari.
"
Patrizia TOIA,2021-09-15,IT,EU contribution to transforming global food systems to achieve the Sustainable Development Goals (debate),https://www.europarl.europa.eu/doceo/document/CRE-9-2021-09-15-INT-3-331-0000_IT.html,"  Patrizia Toia (S&D).   – Signor Presidente, onorevoli colleghi, è sconfortante constatare che il mondo post-COVID non è sulla buona strada per raggiungere l'obiettivo di porre fine alla fame e garantire la sicurezza alimentare entro il 2030.
Ed è ancora più triste dover ammettere che probabilmente non saranno raggiunti neanche gli obiettivi di nutrizione materna, infantile e dei bambini piccoli entro il 2025, come stabilito dall'assemblea dell'OMS.
Pertanto chiediamo con forza alla Commissione di partire da questo dato così sconfortante e preoccupante, ora che dobbiamo programmare il nostro sostegno per una transizione globale verso sistemi alimentari equi e sostenibili.
Le donne – lo dico al Commissario che conosce questo punto ma lo deve comunicare a tutta la Commissione – e in particolare le donne delle aree urbane sono il 43 % della forza lavoro agricola e sono perciò le attrici irrinunciabili e indispensabili nella lotta contro la fame e la malnutrizione, nonché le primarie responsabili della crescita e dello sviluppo dell'infanzia e dei bambini.
Soprattutto in risposta alla crisi del COVID, ora i finanziamenti e i programmi dell'UE dovrebbero garantire che le strategie di sicurezza alimentare sposino sempre un approccio di genere, da una parte, e dall'altra attuino misure concrete a favore dell'infanzia: sono due binari dai quali far ripartire la nostra azione.
"
Patrizia TOIA,2021-07-07,IT,A new ERA for Research and Innovation (continuation of debate),https://www.europarl.europa.eu/doceo/document/CRE-9-2021-07-07-INT-3-290-0000_IT.html,"  Patrizia Toia (S&D).   – Signor Presidente, onorevoli colleghi, oggi tutti i paesi europei grazie a Next Generation EU stanno investendo molto di più che in passato in ricerca e innovazione ma noi vogliamo fare un passo avanti. Vogliamo uno Spazio europeo della ricerca e dell'innovazione, uno spazio europeo non è la somma di 27 spazi nazionali, sia pure eccellenti o migliori che in passato, è qualcos'altro, di più che dobbiamo ancora costruire. 
È uno spazio con obiettivi comuni, con strategie sinergiche, con mezzi analoghi e finalità e interventi precisi e coordinati, con regole flessibili e simili, con percorsi di comunicazione, per esempio per i ricercatori, possibili e fluidi, con infrastrutture di ricerca condivise e non chiuse in un'ottica nazionale o spesso anche locale. Solo così l'Europa avrà quella forza, quella massa critica necessaria per poter essere forte e competitiva a livello globale.
Voglio solo sottolineare due punti tra le molte cose dette nella risoluzione. La prima, occorre alla Commissione e all'Europa un grande sforzo di coordinamento, un gigantesco sforzo di coordinamento, non poli che proliferano, ma molto network e molta fluidità e accesso dei risultati. Ciò che è il risultato per un ricercatore è l'inizio di un percorso per l'altro.
"
Patrizia TOIA,2021-06-07,IT,State of the SMEs Union – Implementation of better regulation agenda / Reduction target for administrative burden (continuation of debate),https://www.europarl.europa.eu/doceo/document/CRE-9-2021-06-07-INT-1-048-0000_IT.html,"  Patrizia Toia (S&D).   – Signor Presidente, onorevoli colleghi, oggi le PMI stanno riprendendo quota in Europa grazie all'indice manifatturiero che sale, qualche analista dice addirittura che vola. In tanti paesi europei, anche nel mio paese, ci sono buoni risultati, grazie agli stimoli che ci sono stati oltre che alla ripresa della domanda.
Ma io penso che proprio per questo noi dobbiamo essere anche molto attenti. In questa ripresa già si manifestano degli indicatori di crisi sui quali noi possiamo agire come Europa. Penso in particolare alla scarsità delle materie prime, anche perché si sono interrotte certe catene di approvvigionamento, con tanti problemi sulle rotte dei trasporti, e penso alla mancanza di alcuni strumenti indispensabili. 
Questo sta comportando il fatto che molte piccole e medie imprese, oltre alle grandi, stanno acquisendo ordini e firmando ordini sapendo già che non potranno rispettare queste scadenze, e quindi pagheranno delle penali. Questo è un elemento critico su cui invito l'attenzione della Commissione – mi fa piacere che ci sia il Commissario Schmit, molto sensibile e attento a tutti questi aspetti – perché si possa intervenire. 
Il secondo punto, che è quello veramente complicato e strategico, è la sfida che noi abbiamo di accompagnare nell'avventura della transizione le PMI con soluzioni che vadano bene per loro, di taglio adatto a loro e non imposto dall'alto.
"
Patrizia TOIA,2021-05-18,IT,Revised industrial strategy for Europe (debate),https://www.europarl.europa.eu/doceo/document/CRE-9-2021-05-18-INT-2-051-0000_IT.html,"  Patrizia Toia (S&D).   – Signora Presidente, onorevoli colleghi, oggi la produzione, anche grazie all'aiuto e allo stimolo degli investimenti pubblici, sta riprendendo ma occorre avere una strategia che solo l'Europa può dare, sia all'interno che in un'ottica globale, per affrontare i temi quali l'aumento delle materie prime o la crisi determinata dalla mancanza di alcuni elementi cruciali, come ad esempio i microchip.
Dunque, bene l'incontro che c'è stato tra Unione europea e Stati Uniti per affrontare insieme le conseguenze della sovrapproduzione di acciaio e di alluminio e per decidere di difendere insieme – sì, difendere! – le nostre produzioni dall'azione di Paesi che fanno distorsione di mercato.
Dobbiamo affrontare il problema all'interno dell'UE rafforzando le alleanze e intensificando le cooperazioni, anche con progetti transnazionali, per rivedere anche le regole della concorrenza, cara Commissaria, perché abbiamo bisogno in settori chiave di qualche campione europeo.
Più concretamente, dobbiamo accompagnare la trasformazione dell'apparato produttivo, perché la transizione ecologica digitale non avverrà solo ad opera del mercato ma richiede una strategia degli enti pubblici molto concreta e molto efficace, che faccia penetrare l'innovazione, per esempio, nelle produzioni delle PMI e che difenda tale innovazione con la proprietà intellettuale anche in tutti i settori.
"
Patrizia TOIA,2021-04-29,IT,European Defence Fund (debate),https://www.europarl.europa.eu/doceo/document/CRE-9-2021-04-29-INT-4-043-0000_IT.html,"  Patrizia Toia,  a nome del gruppo S&D. – Signor Presidente, onorevoli colleghi, signor Commissario, oggi assumiamo una decisione importante, soprattutto a mio avviso, se vista in prospettiva. Creare un fondo comune che sostenga operazioni di collaborazione e di cooperazione tra imprese diverse e paesi diversi in un settore come quello della difesa, così caratterizzato da specificità nazionali e ancorato anche a delle differenze tra Stato e Stato, è un passo avanti molto importante verso un'integrazione politica e un'integrazione che, io spero, darà un contributo anche alla tanto auspicata politica comune della difesa. Ed è in questa prospettiva che io credo dobbiamo valorizzare questo provvedimento.
Nel farlo abbiamo incontrato due particolari sfide, cioè tradurre i progetti che prima erano sperimentali in un vero e proprio fondo: la prima sfida è stata quella, l'ha detto anche il Commissario, di trovare un equilibrio tra paesi diversi, tra grandezze diverse degli operatori industriali in campo, insomma, tra grandi e piccoli operatori. Un'intesa che allargasse, ma fosse nello stesso tempo, efficiente, capace di produrre i risultati. 
La seconda sfida è quella etica. Mi spiace che stamattina si sia detto ""ideologia"": l'etica non è ideologia; l'etica è etica e io penso che sia molto importante in questo settore. Il fondo mette al centro la competitività, è stato detto, come tutte le politiche industriali europee, competitività che deve portare appunto anche alla nascita di nuove startup ma intanto a valorizzare anche le PMI che noi non vogliamo emarginate in questo processo di valorizzazione, soprattutto portato avanti dai grandi operatori. 
Ed è importante anche per il conseguimento di quell'autonomia strategica che è stata richiamata e non a caso abbiamo tanto lavorato perché la presenza e la partecipazione fossero per consorzi che racchiudono almeno tre paesi e almeno tre realtà industriali e facciano riferimento a un allargamento, non a una restrizione a pochi campioni o a pochi paesi che già sono molto forti nel campo. Questo concetto di allargamento dà il contributo, come diceva il Commissario, all'autonomia strategica dell'Europa ma anche proprio alla creazione di una concezione delle nostre politiche industriali e dell'innovazione come politiche continentali che hanno un vantaggio per tutti i paesi.
Infine, è molto importante dire che cosa il fondo farà e che cosa non farà, perché è molto chiaro – e deve essere detto a gran voce – che non potrà finanziare produzioni di armi e tantomeno azioni per lo sviluppo di armi letali autonome senza la possibilità di controllo umano. E io penso che questi aspetti siano molto importanti. Il mio gruppo li considera molto importanti. 
Io non ho partecipato fin dall'inizio al negoziato – sono subentrata al collega Martin – ma ritengo che questi siano punti fondamentali, perché abbiamo lavorato su questi aspetti e nel negoziato abbiamo fatto passi avanti su questi punti. Però forse potevamo fare ancora di più, signor Commissario. Lo dico ai miei colleghi e lo dico a lei: potevamo fare anche passi avanti che non avrebbero intralciato l'efficacia e il valore di questa progettazione, di questa innovazione, ma avrebbero raccolto un consenso, forse anche più ampio, in Parlamento. Ci sono, infatti, emendamenti depositati che pongono delle istanze che noi accoglieremo nella parte attuativa ma non possiamo accoglierli adesso.
È stato un negoziato difficile. Dobbiamo sostenere l'accordo raggiunto e non sarebbe utile riaprirlo: però quei temi rimangono. Quindi io chiedo a lei, Commissario, e impegno il mio gruppo a un'attenzione e a un monitoraggio costanti, perché l'operazione abbia successo, perché quei risultati che ci prefiggiamo vengano raggiunti nell'interesse comune europeo, ma perché anche questi aspetti estremamente rilevanti – e lo vediamo in questo periodo di grandi conflitti – siano sempre osservati con scrupolosità nella fase di implementazione.
"
Patrizia TOIA,2021-04-27,IT,"Programme for the internal market, competitiveness of enterprises, the area of plants, animals, food and feed and European statistics (Single Market Programme) 2021-2027 (debate)",https://www.europarl.europa.eu/doceo/document/CRE-9-2021-04-27-INT-2-345-0000_IT.html,"  Patrizia Toia,  a nome del gruppo S&D. – Signor Presidente, onorevoli colleghi, sostenere la ripresa del mondo produttivo che ha attraversato la Valle della Morte in questa pandemia è una necessità imprescindibile per l'Europa. Fare crescita, fare sviluppo produttivo, difendere i posti di lavoro, oggi così incerti, e crearne di nuovi per i giovani e per le donne, oggi ancora troppo ai margini della vitalità dei processi produttivi del mondo del lavoro. 
Tutti gli atti dell'Europa sono finalizzati a questa strategia di Next Generation EU, Orizzonte Europa e InvestEU e anche questo programma che comprende il vecchio COSME per le PMI è parte del disegno. Le risorse sono forse modeste, ma gli obiettivi coraggiosi e ambiziosi. Ne cito alcuni: il sostegno non va solo alle singole imprese, l'ha ricordato il relatore Benifei, ma ai cluster e alle organizzazioni di reti di impresa che hanno saputo fare sistema, mettersi insieme per rafforzare gli ecosistemi locali. 
L'accesso al credito viene facilitato con nuovi strumenti; si sostiene la formazione all'imprenditorialità e alle competenze digitali, tecniche, manageriali che spesso sono assenti nelle piccole e medie imprese e che invece ne hanno un disperato bisogno.
Si accompagnano le PMI al salto di qualità tecnologico portando l'innovazione dentro queste imprese e alla transizione verde. È una sfida molto dura, certo, soprattutto per le PMI: ma rimane l'unica strada per rimanere competitivi. 
Infine, una nota d'orgoglio per quelle forze politiche che l'hanno proposto anche con impegno: c'è una novità nel programma che è quella delle imprese sociali. Io penso che se vogliamo davvero costruire un'economia resiliente, non possiamo più tenere ai margini del mercato quel certo tipo di imprese, le imprese appunto dell'economia sociale, che lavorano proprio per la coesione sociale, per il lavoro più che per il profitto.
"
Patrizia TOIA,2021-04-26,IT,Establishing Horizon Europe – laying down its rules for participation and dissemination - Specific Programme implementing Horizon Europe – the Framework Programme for Research and Innovation - European Institute of Innovation and Technology - Strategic Innovation Agenda of the European Institute of Innovation and Technology (debate),https://www.europarl.europa.eu/doceo/document/CRE-9-2021-04-26-INT-1-113-0000_IT.html,"  Patrizia Toia (S&D).   – Signor Presidente, signora Commissaria Gabriel, onorevoli colleghi, 3 anni fa abbiamo iniziato il percorso di riforma del Pacchetto Innovazione e Ricerca e non potevamo immaginare che una pandemia così devastante avrebbe sconvolto le nostre vite. Ma noi abbiamo tenuto la barra dritta. Anzi, abbiamo rafforzato per il futuro il programma Orizzonte Europa, tra i più ambiziosi di sempre, come è stato detto, non solo per il bilancio, ma anche come supporto concreto tanto alla ricerca di base e di eccellenza – penso al Consiglio europeo della ricerca – quanto all'innovazione e al trasferimento tecnologico.
C'è un nuovo pilastro, Europa innovativa, che poggia su due gambe: l'assoluta novità del Consiglio europeo dell'innovazione, che sosterrà progetti innovativi ad alto rischio, specie nelle deep tech, accompagnando PMI e startup dall'idea iniziale fino all'approdo al mercato. L'Istituto europeo per l'Innovazione e tecnologia è rafforzato e riformato nella sua vocazione a favore del triangolo della conoscenza: formazione più ricerca, più innovazione e più imprenditoria. 
Senza ricerca e innovazione, senza assumersi il rischio di osare e pensare out of the box, non potrà mai avvenire quell'accelerazione necessaria a raggiungere nei prossimi decenni gli obiettivi rivoluzionari del Green deal e del Digital green.
"
Patrizia TOIA,2021-02-10,IT,The state of play of the EU’s COVID-19 Vaccination Strategy (debate),https://www.europarl.europa.eu/doceo/document/CRE-9-2021-02-10-INT-3-122-0000_IT.html,"  Patrizia Toia (S&D).   – Signora Presidente, onorevoli colleghi, va dato atto all'Europa per la ricerca dei vaccini e per gli acquisti comuni. Oggi il problema cruciale è la capacità produttiva di massa, perché l'accesso ai vaccini è un bene di tutti gli europei ma è anche uno sforzo globale. Se c'è stata una sottovalutazione sul tema produttivo noi dobbiamo concentrare qui gli sforzi. 
Bene l'iniziativa di Breton per spingere al massimo le imprese, per moltiplicare i siti produttivi attraverso collaborazioni volontarie delle imprese. Ma non basta. Noi responsabili politici abbiamo il dovere di valutare tutte le ipotesi in campo per assicurarci scorte sufficienti, per valutare quale sarà la domanda, per essere pronti ad ogni evenienza, per non farci trovare impreparati nel futuro.
Quindi va valutata la strada delle licenze obbligatorie, che riconoscono la proprietà intellettuale dei brevetti ma consentono, anche con delle royalties, di far produrre anche ad altre imprese dando conoscenze e mezzi necessari. Questa strada farà nascere nuove filiere industriali e porterà all'autonomia strategica in un settore cruciale come quello farmaceutico e sanitario. 
"
Patrizia TOIA,2020-07-23,IT,Conclusions of the extraordinary European Council meeting of 17-21 July 2020 (continuation of debate),https://www.europarl.europa.eu/doceo/document/CRE-9-2020-07-23-INT-1-114-0000_IT.html,"  Patrizia Toia (S&D).   – Signor Presidente, onorevoli colleghi, questo Consiglio europeo entrerà sicuramente nella storia europea perché ha imboccato la giusta direzione per il nostro futuro.
Si è scelta l'unità dell'Europa, si è scelta la solidarietà tra gli Stati, si è scelta la responsabilità di affrontare insieme, con strumenti comuni, non solo la crisi economica ma anche i problemi della vita dei cittadini – il lavoro, la salute – rivelando finalmente anche l'anima sociale dell'Europa.
Si è capito, infine, che se cade un paese prima o poi tutti possono cadere. E devo dire che i nazionalisti e i populisti, anche del mio paese, l'Italia, dove credono di essere ancora forti, non hanno argomenti in questo momento nella loro battaglia contro l'Europa.
Ma tanto è grande l'apprezzamento per questo risultato, tanto è forte, devo dire, la delusione e anche il rifiuto – per quanto mi riguarda, ma non solo me, tante voci si sono levate, qui – per un QFP non coerente, contraddittorio e forse dannoso per gli obiettivi che il Recovery plan propone.
Io proprio non capisco: non si possono tagliare cultura, istruzione e ricerca: lo dico al Presidente Michel, che non c'è, ma a chi ascolta per lui. Non si può tagliare la ricerca.
Vi ricordo che abbiamo passato gli ultimi mesi a pendere dalle labbra di scienziati, medici e ricercatori per capire come comportarci, come sopravvivere. E anche oggi il nostro futuro, la nostra vita, l'economia dipendono dalle scelte, dalle decisioni e dagli esiti delle ricerche in corso per quanto riguarda vaccini, farmaci, ecc.
Abbiamo elogiato tutti insieme gli operatori sanitari e i ricercatori che, anche con strutture inadeguate, con stipendi non adeguati, hanno portato avanti, dicevamo ""eroicamente"", il loro lavoro. Non possiamo fermarci ora: il QFP è insufficiente.
Presidente, Lei che tanto ha lavorato, anche se non è stato oggi ringraziato, per questo risultato, sono certa che si farà carico, a nome di questo Parlamento, anche di un risultato migliore per il QFP.
"
Patrizia TOIA,2020-02-12,IT,A social Europe in a Digital world (topical debate),https://www.europarl.europa.eu/doceo/document/CRE-9-2020-02-12-INT-3-336-0000_IT.html,"  Patrizia Toia (S&D).   – (inizio dell'intervento senza microfono) ... sarà mantenere nella nuova era digitale di Internet e delle mille applicazioni i valori sociali e democratici europei e dimostrare che il cittadino è il fine di tutto. Questa è la nostra sfida, ma ciò non è scontato. Nuovi strumenti non faranno automaticamente questo salto di qualità. Occorre perciò la politica, la buona politica che orienti e faccia le norme adeguate. Infatti non ci sarà una vera giustizia digitale se i cittadini e i lavoratori non avranno formazione e aggiornamento per le proprie competenze, come ha detto il Commissario, per i nuovi lavori, per i quali dovremmo garantire diritti e condizioni eque di lavoro, penso in particolare ai lavoratori delle piattaforme.
Non ci sarà giustizia sociale digitale se non fisseremo regole minime di responsabilità legale per quegli operatori online che hanno un potere di mercato e finanziario enorme e preoccupante e che non devono diventare i padroni assoluti dei dati disponibili. Non ci sarà giustizia sociale digitale se i giganti del web non pagheranno le tasse sui profitti fatti in Europa, e qui aspettiamo ancora una decisione del Consiglio. 
"
Patrizia TOIA,2020-02-11,IT,Conclusion of the EU-Viet Nam Free Trade Agreement - Conclusion of the EU-Viet Nam Free Trade Agreement (Resolution) - EU-Viet Nam Investment Protection Agreement - EU-Viet Nam Investment Protection Agreement (Resolution) (debate),https://www.europarl.europa.eu/doceo/document/CRE-9-2020-02-11-INT-2-087-0000_IT.html,"  Patrizia Toia (S&D).   – Signora Presidente, onorevoli colleghi, sono indubbi i vantaggi che questo accordo potrà portare sia all'economia europea e all'economia italiana, alle esportazioni italiane, sia certamente anche in quel paese per un salto in avanti anche del loro sviluppo. Ne siamo ben consapevoli e lo consideriamo un fattore importante. 
Tuttavia, non possiamo nasconderci. La situazione è ancora molto critica che permane in quel paese. Critica sotto il profilo dei diritti umani in generale, per quanto riguarda i diritti sindacali, per quanto riguarda le libertà politiche e i prigionieri. Io continuo a sottolinearlo, e mi stupisco che non ci sia attenzione anche dalla Commissione – signor Commissario, posso avere la sua attenzione? Posso avere la sua attenzione? Mi rivolgo alla Commissione! Vabbè scriveremo –, per chiedere che ci sia, anche per quanto riguarda l'intervento della cooperazione allo sviluppo, qualche cosa di coerente. Sottolineo il tema del lavoro forzato minorile e del lavoro delle donne in condizioni non accettabili. 
Non è colpa solo del Vietnam. È la catena del valore globale che porta alcuni paesi a essere subfornitori di lavoro al minimo ribasso. Dobbiamo ribellarci a questo. Allora non so, certamente i passi avanti sono stati fatti, lo dico con orgoglio a nome di chi del mio gruppo ha trattato e ottenuto moltissime cose. Però, forse, dobbiamo ancora chiedere di più per il lavoro delle persone, donne e bambini. Quindi dovremo monitorare molto bene quest'accordo. Qui si giocherà la serietà della Commissione e in particolare di chi si occupa di cooperazione internazionale. 
"
Patrizia TOIA,2020-02-10,IT,SMEs and better regulation (debate),https://www.europarl.europa.eu/doceo/document/CRE-9-2020-02-10-INT-1-163-0000_IT.html,"  Patrizia Toia,  a nome del gruppo S&D. – Signor Presidente, onorevoli colleghi, signor Commissario, il programma che lei ha portato qui per una strategia per le PMI non può che vederci partecipi e contenti. Anzi le dirò che non vediamo l'ora di cominciare a lavorare su questi temi, dopo anni in cui abbiamo chiesto appunto una strategia per le imprese e per le PMI senza avere alcun risultato.
Devo dirle che il primo punto per creare una buona regolamentazione è anche rivalutare bene il tema dei criteri per la definizione delle PMI. Le ricordo, signor Commissario, che il Parlamento si è recentemente espresso su questo punto, prima della consultazione, e ha riconfermato gli attuali criteri, soprattutto il numero degli addetti, e tutti quegli elementi che non devono appesantire la realtà della piccola e media impresa, ricordando che in alcuni paesi è addirittura piccolissima l'impresa, addirittura micro e addirittura familiare.
Sulla strategia in generale, le voglio ricordare, anche come relatrice di COSME, alcuni punti. Primo: il lavoro che lei sta facendo sulle catene del valore è molto importante; bisogna integrare il maggior numero possibile di piccole e medie imprese dentro queste strategie per rafforzarne la struttura, qualificarne l'operato e farle partecipare al tema della neutralità e alla transizione. Secondo: il dialogo tra impresa, ricerca, scuole e università per favorire le formazioni adeguate oggi è troppo debole, soprattutto in alcuni paesi.
C'è anche questo punto nella strategia, perché buoni strumenti legislativi sì, ma contenuti per favorire competenze e formazioni a supporto del personale delle PMI. Infine, innovazione, digitalizzazione e scale-up sono punti essenziali di questa strategia e siamo certi che ne terrà conto. 
Io non vedo le buone norme separate dai buoni contenuti. Buone norme e buoni procedimenti legislativi, buone valutazioni preventive e di impatto non possono prescindere anche dai contenuti che noi metteremo come contenuti focali della strategia. 
"
Patrizia TOIA,2020-02-10,IT,Revision of the guidelines for trans-European energy infrastructure - Objection pursuant to Rule 111: Union list of projects of common interest (debate),https://www.europarl.europa.eu/doceo/document/CRE-9-2020-02-10-INT-1-229-0000_IT.html,"  Patrizia Toia (S&D).   – Signor Presidente, onorevoli colleghi, noi ci rendiamo conto che questa lista contiene anche dei punti critici e naturalmente legittima anche dei dubbi. Tuttavia noi riteniamo – perlomeno per quanto riguarda la mia opinione e le opinioni dei membri della ITRE e del mio gruppo – che oggi in qualche modo in questa lista ci sia un certo equilibrio e che tenga conto anche di fonti che sono innegabilmente utili nella fase di transizione. 
Aggiungo che questa è una lista indicativa, che non tutti i progetti saranno approvati, e quindi se le priorità sono cambiate si potrà lavorare anche all'interno di questa lista. Non va presa tutta come oro colato. E poi la considerazione prevalente, e giuridicamente nessuno la può smentire, è che se rifiutiamo questa lista torna in vigore il terzo elenco che è innegabilmente peggiore, è innegabilmente contro gli obiettivi ambientali. 
Allora il punto adesso è lavorare perché nella prossima lista ci sia innanzitutto un coinvolgimento pieno, signora Commissaria, del Parlamento, e soprattutto lavorare, da qui alla risoluzione che verrà presentata a marzo, perché si possa anche in questo margine di tempo cogliere tutti quegli elementi che possono anche non solo modificare e magari rivedere i progetti o mettere in fondo alle priorità i progetti più critici, ma anche decidere come dobbiamo lavorare perché nelle prossime scelte ci sia un rigoroso rispetto degli obiettivi ambientali e dei temi posti da tutte le nostre scelte sulla transizione e sulla decarbonizzazione. Ma per queste ragioni riteniamo che sia sbagliato respingere, cogliendo l'obiezione, questo quarto elenco. 
"
Patrizia TOIA,2019-11-26,IT,Measures to address the impact on European agriculture of the WTO ruling on the Airbus dispute (debate),https://www.europarl.europa.eu/doceo/document/CRE-9-2019-11-26-INT-2-420-0000_IT.html,"  Patrizia Toia (S&D).   – Signora Presidente, onorevoli colleghi, in reazione agli aiuti di Stato forniti al settore aeronautico si sono andati a colpire, da parte americana, i prodotti agroalimentari, in particolare le nostre indicazioni geografiche. Questo denota la volontà dell'amministrazione americana di rispondere piuttosto a esigenze di politica interna e di particolari settori produttivi.
Sono dazi, è stato già detto, che si aggiungono alla sofferenza che il settore agroalimentare ha dovuto subire per molte cause, ma anche a seguito delle dispute politiche e commerciali con la Russia. Bisogna perciò evitare il peggioramento della situazione, lo diciamo con molto calore ai rappresentanti della Commissione. In particolare, bisogna rafforzare programmi di promozione dei nostri prodotti per poter conquistare maggiori quote di mercato e compensare così le perdite causate dai dazi.
Accogliamo con dispiacere, perciò, che nel recente accordo sul bilancio per il 2020 Consiglio e Commissione non abbiano accolto la richiesta del Parlamento di aumentare i fondi destinati ai programmi di promozione. Tuttavia speriamo ancora, come ha detto in particolare il collega De Castro, che ci possa essere un piano straordinario per la promozione e misure di supporto al settore agricolo, così importante per l'economia europea.
"
Patrizia TOIA,2019-09-17,IT,Amazon forest fires (debate),https://www.europarl.europa.eu/doceo/document/CRE-9-2019-09-17-INT-2-261-0000_IT.html,"  Patrizia Toia (S&D).   – Signora Presidente, onorevoli colleghi, l'Amazzonia brucia e, se brucia la terra che produce il 20 % dell'ossigeno che respiriamo, brucia anche un patrimonio immenso di culture, popoli e biodiversità.
La deforestazione, così come gli incendi, sono certo causati da uomini, da leader che avallano lo sfruttamento delle risorse e delle persone, uno sfruttamento basato su un'idea vecchia e sbagliata di capitalismo, senza sostenibilità che promuova il benessere di tutti.
C'è una frase, un'espressione in lingua indigena che non so ripetere, che parla proprio del ""buon vivere"". Ecco, buon vivere, cioè un rapporto armonioso tra uomo e creato, e questo buon vivere noi dovremmo farlo nostro, anche nelle politiche da ripensare dell'Unione.
E io mi chiedo, perché non dobbiamo avere il coraggio di rivedere anche l'accordo del Mercosur per metterci criteri più stringenti di sostenibilità ambientale? E perché non abbiamo il coraggio di dire che non si può fare gli ambientalisti, come dice qualcuno, con le foreste degli altri, di paesi che vogliono avere una via di sviluppo?
È un problema anche nostro e penso che l'Europa dovrebbe contribuire a un piano per la riforestazione.
"
