MP,Date,Language,Title,Url,Content
Dino GIARRUSSO,2023-11-22,IT,"Humanitarian situation in Gaza, the need for the release of hostages and for an immediate humanitarian truce leading to a ceasefire and the prospects for peace and security in the Middle East (debate)",https://www.europarl.europa.eu/doceo/document/CRE-9-2023-11-22-INT-3-042-0000_IT.html,"  Dino Giarrusso (NI).   – Signor Presidente, onorevoli colleghi, bambini morti per attacchi scriteriati; donne e uomini civili uccisi senza pietà solo perché palestinesi; persino neonati che muoiono nelle incubatrici perché è stata sottratta la corrente elettrica persino agli ospedali: questo succede in Palestina; queste sono le gravi responsabilità di Netanyahu. 
Un mese fa, in quest'Aula ho chiesto all'Europa di condannare questo orrore, queste violazioni del diritto internazionale e non è successo nulla. Abbiamo condannato giustamente l'azione terroristica di Hamas, abbiamo condannato giustamente l'atto di guerra della Russia di Putin. Ma cosa aspettiamo a condannare la politica criminale di Netanyahu? 
È una vergogna accusare di antisemitismo chi critica questo governo di Israele: migliaia di ebrei stanno protestando in tutto il mondo contro i crimini di Netanyahu. Che fa l'Europa? Non vi fanno orrore quei bambini disperati, quei corpi in terra senza più calore? Esistono morti di serie A e di serie B? Esistono crimini e violazioni del diritto che l'Europa tollera? 
No. Dunque, per rispetto a quei bambini palestinesi innocenti uccisi dalle scelte di Netanyahu, l'Europa deve prendere posizione e condannare subito o non sarà più Unione europea ma sarà squallida ipocrisia.
"
Dino GIARRUSSO,2023-10-19,IT,Generational renewal in the EU farms of the future (debate),https://www.europarl.europa.eu/doceo/document/CRE-9-2023-10-19-INT-4-091-0000_IT.html,"  Dino Giarrusso (NI).   – Signor Presidente, onorevoli colleghi, molte bellissime località rurali in Europa – ce ne sono tante in Sicilia e in Sardegna – oggi si spopolano, vengono abbandonate dai giovani, dalle nuove generazioni, con un triplo risultato negativo: intere zone delle nostre regioni che rischiano di diventare città fantasma, l'avanzare pericolosissimo della desertificazione e la dipendenza sempre maggiore dalle importazioni, con un minore controllo sul prodotto e sulla filiera e con la perdita di enormi opportunità lavorative ed economiche per le nostre comunità.
L'agricoltura in Italia e in Europa è una potenziale miniera d'oro infinita, ma serve cura nel sostenerla, serve un ricambio generazionale e serve aiutare i giovani a scoprire le opportunità enormi che oggi l'agricoltura può offrire. Quindi, impegniamoci nel prevedere fondi ad hoc per aiutare i giovani imprenditori agricoli, oltre alle misure già previste nella PAC, e troviamo misure per accompagnare gradualmente gli imprenditori agricoli che si avvicinano alla pensione verso un autentico e fruttuoso ricambio generazionale.
Non uccidiamo le nostre comunità rurali, aiutiamo i giovani a rimanere e a crescere.
"
Dino GIARRUSSO,2023-10-18,IT,"The despicable terrorist attacks by Hamas against Israel, Israel’s right to defend itself in line with humanitarian and international law and the humanitarian situation in Gaza (debate)",https://www.europarl.europa.eu/doceo/document/CRE-9-2023-10-18-INT-3-037-0000_IT.html,"  Dino Giarrusso (NI).   – Signor Presidente, onorevoli colleghi, la violenza terrorista di Hamas, la strage di civili, il rapimento e l'uccisione di ragazzi e bambini senza colpa sono un orrore atroce. Giustissimo dunque ribadire il diritto di Israele a difendersi e vivere in pace e giustissimo condannare il terrore, ma non basta.
Se siamo onesti, non possiamo tacere che la risposta alle atrocità di Hamas, cioè tagliare acqua e luce al popolo palestinese e costringerlo a un nuovo esodo, è indegna, perché nega il diritto a esistere e vivere dignitosamente a bambini, donne e famiglie che non sono terroristi, non sono colpevoli di strage, ma sono soltanto esseri umani palestinesi che hanno e devono avere sempre il diritto di vivere e vivere in pace, esattamente come lo hanno gli israeliani.
La gente di Gaza deve essere tutelata dalle Istituzioni europee, esattamente come Israele. Riprendiamo il lavoro di Yitzhak Rabin, lottiamo per due popoli in due Stati, ma non chiudiamo gli occhi ipocritamente sulle violenze che sta subendo l'incolpevole popolo palestinese.
Gridiamolo a gran voce: ""Israele, libero! Palestina libera!"". Sarebbe fatale vedere solo una parte dei crimini e delle violazioni del diritto internazionale, sarebbe una vergogna per l'Europa e io non voglio vergognarmi di essere europeo!
"
Dino GIARRUSSO,2023-10-05,IT,The new European strategy for a better internet for kids (BIK+) (debate),https://www.europarl.europa.eu/doceo/document/CRE-9-2023-10-05-INT-4-081-0000_IT.html,"  Dino Giarrusso (NI).   – Signora Presidente, onorevoli colleghi, è inutile prenderci in giro, è inutile girarci attorno. Oggi i minori, i bambini, fin dalla più tenera età, utilizzano le nuove tecnologie, utilizzano i telefonini, utilizzano i device, l'iPad e il digitale. Tecnologie che non sono cattive o buone in sé. Peraltro, anche quei bambini che non le hanno utilizzano, quelle degli amici, dei compagnetti ecc. Il problema sono i contenuti che vengono veicolati grazie alle nuove tecnologie e l'educazione all'utilizzo delle nuove tecnologie. Naturalmente c'è preoccupazione per la diffusione della pornografia tra piccolissimi, tra minori, ma c'è anche il bullismo online, che è un problema enorme che non dobbiamo dimenticare.
Io credo che l'unica strada possibile per evitare danni e per evitare di crescere generazioni abituate alla violenza online senza controllo sia quella di un'educazione fin dalla più tenera età all'utilizzo delle nuove tecnologie. Quindi auspico un regolamento, che possa essere adottato da tutti gli Stati membri, per l'educazione, fin dalla scuola primaria, alle nuove tecnologie.
"
Dino GIARRUSSO,2023-10-03,IT,European Media Freedom Act (debate),https://www.europarl.europa.eu/doceo/document/CRE-9-2023-10-03-INT-2-078-0000_IT.html,"  Dino Giarrusso (NI).   – Signora Presidente, onorevoli colleghi, oggi è indispensabile parlare di Julian Assange, perché ogniqualvolta discutiamo di libertà di stampa, di regole riguardo alla stampa, noi abbiamo il dovere di fare opera di memoria rispetto alla storia di Julian Assange.
Julian vive di fatto recluso da anni senza alcuna colpa, anzi, per aver fatto esclusivamente il proprio dovere di giornalista: informare i cittadini, rendendoli così maggiormente consapevoli di ciò che accade nel mondo. 
Io vengo dalla Sicilia, terra dove purtroppo la mafia ha ucciso giornalisti come Pippo Fava, Mario Francese, Mauro De Mauro, Peppino Impastato, Beppe Alfano e altri. La camorra ha ucciso Giancarlo Siani. Tutti loro non avevano colpe, se non quella di raccontare la verità. Anche in memoria dei giornalisti vittime di mafia, come quelli che ho citato e la maltese Daphne Caruana, noi dobbiamo impedire che Julian Assange viva una morte anticipata, una morte in terra, recluso come un pericoloso criminale, quando invece è solo un giornalista. 
Presidente, colleghi, oggi tutti noi dovremmo gridare a gran voce, senza esitazioni: ""Liberate Julian Assange! Free Assange now!"".
"
Dino GIARRUSSO,2023-09-14,IT,Violence and discrimination in the world of sports after the FIFA Women’s World Cup (debate),https://www.europarl.europa.eu/doceo/document/CRE-9-2023-09-14-INT-4-061-0000_IT.html,"  Dino Giarrusso (NI).   – Signora Presidente, onorevoli colleghi, immaginate se alla fine dei mondiali in Qatar, un dirigente argentino fosse andato a baciare in bocca Leo Messi: cosa sarebbe successo? E perché invece un dirigente spagnolo lo ha fatto con una donna?
Il problema delle molestie e poi degli stupri è un problema innanzitutto culturale e va combattuto educando i bambini e i ragazzi al rispetto reciproco e a una consapevolezza completa della sessualità propria e altrui.
Ma va combattuto anche a livello legislativo: in Italia oggi una donna ha solo un anno di tempo per denunciare una molestia o uno stupro; fino a poco tempo fa solo sei mesi. I grandi scandali degli ultimi anni non avrebbero avuto alcuna conseguenza penale in Italia, poiché nascevano da denunce arrivate dopo diversi anni da donne coraggiose che avevano superato il trauma.
Propongo dunque che l'Europa stabilisca l'obbligo per tutti gli Stati membri di provvedere all'educazione sessuale dei propri giovani cittadini e di prevedere un limite di almeno cinque anni per una donna che vuole denunciare una molestia o uno stupro subiti. Senza nuove regole, temo, parleremo ancora per decenni di cultura dello stupro e di molestie rimaste impunite.
"
Dino GIARRUSSO,2023-09-12,IT,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-095-0000_IT.html,"  Dino Giarrusso (NI).   – Signor Presidente, onorevoli colleghi, in questo momento, mentre noi parliamo, la costa sud dell'isola di Lampedusa è letteralmente invasa da barchini che i criminali responsabili del traffico di esseri umani continuano a usare, mettendo a rischio migliaia di vite, arricchendosi ed esasperando la realtà quotidiana di una piccola isola che porta sulle sue spalle, sulle sue esili spalle, un peso che dovrebbe essere condiviso da tutta l'Europa. 
Quest'estate sono andato personalmente a Porto Empedocle, dove la situazione era insostenibile. Dunque, piuttosto che glorificare un accordo al ribasso con la Tunisia che non risolve nulla, l'Europa si prenda la responsabilità di togliere al paese di primo approdo ciò che un solo paese non può reggere. 
Gli abitanti di Lampedusa sono eroi e sto candidando quel popolo di eroi al Premio Sacharov e invito tutti i colleghi e i gruppi a farsi un esame di coscienza e firmare la candidatura: oggi una piccola isola sta facendo il lavoro che dovrebbero fare 27 Stati membri, mentre madri e figli, come è stato giustamente ricordato, muoiono nel deserto senza avere alcuna colpa. 
L'Europa si vergogni di questa tragedia e si assuma le sue – perché sono sue – responsabilità ora.
"
Dino GIARRUSSO,2023-07-12,IT,The need for EU action on search and rescue in the Mediterranean (debate),https://www.europarl.europa.eu/doceo/document/CRE-9-2023-07-12-INT-3-085-0000_IT.html,"  Dino Giarrusso (NI).   – Signora Presidente, onorevoli colleghi, cittadini europei tutti, diciamoci la verità, l'accordo di Dublino rappresenta un fallimento completo. Imporre ai paesi di primo ingresso di affrontare in solitudine un fenomeno epocale che riguarda tutta l'Europa è una vergogna.
In Italia e in Grecia arrivano migliaia di migranti ogni giorno e per l'aiuto e il soccorso in mare servono mezzi, uomini e soldi di tutti i paesi europei, poiché donne, bambini e uomini su quelle navi vengono in Europa, non in Italia.
La destra italiana ha tentato un accordo al ribasso, che non tocca l'assurda regola del paese di primo ingresso, e proprio gli alleati europei della destra italiana hanno rifiutato persino quell'accordo al ribasso.
E così assistiamo a tragedie immani come quella di Cutro, quella di Pylos: migliaia di bambini, donne e uomini morti in mare, nell'indifferenza di tanti che a questo orrore sembrano incredibilmente assuefatti.
Cancelliamo Dublino, come aveva promesso von der Leyen all'insediamento, e condividiamo la responsabilità di aiuto e soccorso in mare, così cancelleremo per sempre la vergogna di un Mediterraneo trasformato in un enorme cimitero marino di esseri umani senza alcuna colpa.
"
Dino GIARRUSSO,2023-06-13,IT,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-173-0000_IT.html,"  Dino Giarrusso (NI).   – Signora Presidente, onorevoli colleghi, l'intelligenza artificiale è un'opportunità, l'ennesima che ci viene donata dal progresso tecnologico, ma al tempo stesso può diventare un rischio per le nostre comunità. Per questo l'intelligenza artificiale sviluppata e utilizzata in Europa deve essere antropocentrica e rispettare i diritti fondamentali e i valori dell'Unione sanciti dai trattati. 
Noi dobbiamo lavorare per sostenere l'innovazione e le imprese, aumentando la certezza del diritto in tutti gli Stati membri, rendendo chiara la regolamentazione del settore e facile per i privati e per le autorità pubbliche il rispetto dei nuovi obblighi. Dobbiamo indirizzare l'innovazione verso un miglioramento delle nostre vite, nel rispetto dei diritti, e per questo vedo con preoccupazione il diffondersi del riconoscimento facciale e di ogni altro strumento che possa essere usato a fini discriminatori. 
Ringrazio il relatore per il lavoro svolto in questa direzione e auspico che non si ceda alle sirene di chi vorrebbe una deregulation pericolosa, ma al contrario si crei insieme un mercato unico digitale integrato e un contesto legislativo che premi l'imprenditorialità e l'innovazione, tutelando la sicurezza e i diritti, nostri e delle prossime generazioni.
"
Dino GIARRUSSO,2023-06-13,IT,Ensuring food security and the long-term resilience of EU agriculture (debate),https://www.europarl.europa.eu/doceo/document/CRE-9-2023-06-13-INT-2-440-0000_IT.html,"  Dino Giarrusso (NI).   – Signor Presidente, onorevoli colleghi, la disponibilità di cibo e di cibo salutare per tutti è un diritto inalienabile. Oggi anche in Europa rischiamo di intraprendere una strada che in pochi anni potrebbe rendere insufficiente la disponibilità di cibo, come del resto già oggi è inadeguata l'accessibilità di cibo sano per milioni di cittadini europei. 
Siamo ad un bivio e dobbiamo intraprendere la strada giusta: non l'intensificazione brutale della produzione che consuma il suolo e inquina, ma la sostenibilità di un'ampia produzione, che oggi, grazie alle innovazioni tecnologiche, può essere compatibile con la tutela dell'ambiente, con la qualità dei prodotti e l'accessibilità del cibo, anche per chi ha redditi medio-bassi. 
Lo studio della Commissione ci mostra che l'UE deve rafforzare sostenibilità e resilienza dell'intero sistema alimentare, e questo passa da una legge quadro, che indichi anche la promozione di diete sane e compatibili con la tutela ambientale, oltre che l'incentivazione di quelle buone pratiche di produzione, distribuzione e consumo che potranno continuare a rendere l'Italia e l'Europa, anche in futuro, la culla di una alimentazione sana e sostenibile per tutti. 
"
Dino GIARRUSSO,2023-05-31,IT,"Geographical Indications for wine, spirit drinks and agricultural products (debate)",https://www.europarl.europa.eu/doceo/document/CRE-9-2023-05-31-INT-1-235-0000_IT.html,"  Dino Giarrusso (NI).   – Signora Presidente, onorevoli colleghi, il sistema delle indicazioni geografiche ha fatto tanto per le eccellenze europee, risultando utile ai produttori, specie a quelli virtuosi e ai consumatori, europei e non solo. Per migliorarlo si potevano forse semplificare alcune procedure di riconoscimento degli enti, non altro. 
La Commissione dovrebbe ricordare che gli operatori del sistema DOP e IGP in pochi anni hanno contribuito a creare un sistema alimentare di qualità riconosciuto in tutto il mondo, che vale oltre 75 miliardi di euro, e dobbiamo tutelarli, aiutarli, ancora e meglio. 
La battaglia all'interno dell'Unione per primeggiare in un settore non deve essere accompagnata da regole che svantaggiano alcuni Stati membri favorendone altri. È per questo che i compromessi che abbiamo raggiunto in AGRI, anche grazie al lavoro fatto con il collega De Castro che ringrazio, ci rassicurano.
Abbiamo il dovere di preservare quelle buone pratiche, come il sistema DOP e IGP, che hanno portato alla ricchezza e allo sviluppo di interi settori e regioni e non permetteremo che, con la scusa di migliorarle, si affossi un sistema che in Europa ha funzionato e funziona. 
"
Dino GIARRUSSO,2023-05-11,IT,"European Citizens' Initiative ""Stop Finning – Stop the trade"" (debate)",https://www.europarl.europa.eu/doceo/document/CRE-9-2023-05-11-INT-4-028-0000_IT.html,"  Dino Giarrusso (NI).   – Signor Presidente, onorevoli colleghi, la prima volta che ho sentito parlare di finning, in italiano ""spinnamento"", era nel lontano 2009 e già allora si parlava di bandire questa pratica orrenda. Siamo nel 2023 e, se è lodevole che dei cittadini si stiano battendo per abolirla, è triste che questo non sia avvenuto prima, già anni fa.
Il finning sta portando a rischio di estinzione molte specie di squali e ciò compromette gravemente l'intero ecosistema marino. È una pratica barbara, violenta e inaccettabile che serve ad alimentare un mercato illegale, che vede la Cina protagonista per l'assurda e antiscientifica credenza che la zuppa di pinne abbia proprietà curative. Ancora nel 2023 discutiamo di questo.
Abbiamo come Europa l'obbligo di vietare questa pratica e combattere nelle sedi internazionali affinché sia vietata ovunque, per fermare questo massacro e non rischiare, come spesso accade, di fissare regole rigide per noi ma consentire che altri non le rispettino, senza pagare alcuna conseguenza.
Stop finning now!
"
Dino GIARRUSSO,2023-05-11,IT,Protecting and restoring marine ecosystems for sustainable and resilient fisheries - Agreement of the IGC on Marine Biodiversity of Areas Beyond National Jurisdiction (High Seas Treaty) (debate),https://www.europarl.europa.eu/doceo/document/CRE-9-2023-05-11-INT-4-057-0000_IT.html,"  Dino Giarrusso (NI).   – Signor Presidente, onorevoli colleghi, il mese scorso alle Nazioni Unite si è finalmente trovato, dopo anni di negoziato, un accordo sulla necessità di avere un approccio olistico complessivo per la conservazione delle risorse delle aree più sensibili, e non solo delle acque internazionali.
Dobbiamo scongiurare in ogni modo lo scioglimento progressivo dei ghiacciai, coniugando la battaglia per l'azzeramento delle emissioni di CO2 con quella per la conservazione degli oceani, giacché le due battaglie sono strettamente collegate, sono di fatto un'unica missione che abbiamo il dovere di portare a termine.
La minaccia del deep sea mining è dunque pericolosa e inaccettabile, visto che questa pratica rischia di creare danni immani e irreparabili ai ghiacciai, agli stock ittici, alla biodiversità di aree che hanno un valore ambientale ed economico inestimabile e che sono importantissime anche per la ricerca scientifica.
L'Unione europea sia leader di questa battaglia di civiltà e non ceda di un passo rispetto alla tutela degli oceani, dicendo anche un no secco al deep sea mining.
"
Dino GIARRUSSO,2023-05-10,IT,The role of farmers as enablers of the green transition and a resilient agricultural sector (continuation of debate),https://www.europarl.europa.eu/doceo/document/CRE-9-2023-05-10-INT-3-025-0000_IT.html,"  Dino Giarrusso (NI).   – Signor Presidente, onorevoli colleghi, la figura dell'agricoltore è da sempre centrale nell'evoluzione della società e oggi più che mai è fondamentale per accompagnare l'umanità verso un mondo più sostenibile e verso una maggiore sicurezza alimentare.
La transizione ecologica deve avere l'agricoltore quale figura chiave per la nostra corretta convivenza in un pianeta che si appresta ad avere dieci miliardi di abitanti. Dunque, o sarà sostenibile o non sarà, cioè non avrà un futuro.
Abbiamo trovato una visione condivisa sul phasing out dai pesticidi, ma dobbiamo ascoltare con maggiore attenzione le richieste del settore e incoraggiare gli esempi virtuosi. Ci sono smart farm efficienti e sostenibili in Sardegna, in Sicilia, in Austria, in molte regioni europee.
Valorizziamo questi esempi, investiamo più soldi europei in progetti virtuosi che mettano l'agricoltore al centro della nostra azione di rinnovamento verso una sostenibilità completa. Una transizione autentica che possa renderci più ricchi e assicurare un futuro a noi, ai nostri figli e al pianeta intero.
"
Dino GIARRUSSO,2023-04-18,IT,The need for a coherent strategy for EU-China Relations (debate),https://www.europarl.europa.eu/doceo/document/CRE-9-2023-04-18-INT-2-063-0000_IT.html,"  Dino Giarrusso (NI).   – Signor Presidente, colleghi, gli ultimi eventi e gli incontri fra leader europei e vertici della Cina hanno evidenziato in modo lampante come serva una politica estera comune europea.
L'Europa deve essere presente e assicurare equilibrio in un momento nel quale le tensioni evidenti, come la guerra in Ucraina, e quelle sotterranee, non meno pericolose, ci obbligano a essere uniti e svolgere quel ruolo di mediatore autorevole fra le altre grandi potenze, Cina e Stati Uniti in particolare, e fra i continenti, pensiamo all'Africa.
I rapporti economici e diplomatici con la Cina vanno alimentati, senza mai trascurare però il rispetto dei diritti umani e senza penalizzare le nostre realtà produttive, le nostre eccellenze e il nostro ingegno.
Evitare tensioni eccessive fra Stati Uniti e Cina è dunque un compito preciso dell'Europa, che nessun altro potrebbe svolgere, ma che necessita di unità, di compattezza politica, di autorevolezza e consapevolezza di quanto sia importante il ruolo dell'Europa nei prossimi decenni. Anche osservando ciò che accade in Africa, che ci riguarda molto da vicino, e sempre tenendo presente l'emergenza climatica e ambientale che la Cina non può ignorare.
Non perdiamo più troppo tempo, per favore, uniamoci e agiamo insieme.
"
Dino GIARRUSSO,2023-04-17,IT,One-minute speeches on matters of political importance,https://www.europarl.europa.eu/doceo/document/CRE-9-2023-04-17-INT-1-246-0000_IT.html,"  Dino Giarrusso (NI).   – Signor Presidente, colleghi, Covid e guerra hanno aggravato problemi che rischiano di travolgere l'umanità e lo stesso pianeta. Parlo della crescita drammatica delle disuguaglianze e dunque della povertà e dell'emergenza climatica e ambientale.
L'articolo 25 della direttiva dell'Unione europea, la Corporate Sustainability Due Diligence directive, indica l'obbligo per le imprese con più di 250 dipendenti di valutare la sostenibilità in termini ambientali e sociali a breve, medio e lungo termine. È l'introduzione ufficiale del concetto di ""società benefit"", già riconosciuto in Italia dal 2015 e richiesto a livello europeo da una petizione che ha raccolto oltre 475 000 firme.
Le ""società benefit"" devono essere il futuro e per ogni impresa deve diventare conveniente, dal punto di vista economico e dell'immagine, essere sostenibile al cento per cento. 
Questo Parlamento, e in particolare la commissione JURI, si impegni a confermare l'articolo 25 senza snaturarlo. Il futuro, ricordiamolo sempre, lo costruiamo noi.
"
Dino GIARRUSSO,2023-03-16,IT,"European Citizens’ Initiative ""Save bees and farmers! Towards a bee-friendly agriculture for a healthy environment"" (debate)",https://www.europarl.europa.eu/doceo/document/CRE-9-2023-03-16-INT-4-022-0000_IT.html,"  Dino Giarrusso (NI).   – Signora Presidente, onorevoli colleghi, è importante che dei cittadini europei stiano in qualche modo obbligando il Parlamento a discutere di come salvaguardare le api, creature fondamentali per il ruolo di impollinazione e dunque per la vita umana e per l'equilibrio biologico. 
Il valore di ciò che fanno le api nel mondo può essere stimato in circa 153 miliardi di euro l'anno, circa 15 miliardi solo in Europa. Chiediamo quindi, senza perdere altro tempo, almeno quattro interventi immediati: fondi e un programma per il ripristino ragionato in Europa di un habitat di fiori selvatici; riorientare i pagamenti della PAC per sostenere i servizi di impollinazione e il ripopolamento delle api, dove la loro presenza si è drasticamente rarefatta; riformare la regolamentazione dei pesticidi per prevenire futuri danni alle api; migliorare la biosicurezza del suolo e delle piante in vaso attualmente in commercio. 
Ricordiamoci tutti che, con la sofferenza di queste creature, l'intero patrimonio biologico e tutta l'economia ad esso legata è a rischio. Dunque, non agire sarebbe da incoscienti. 
"
Dino GIARRUSSO,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-264-0000_IT.html,"  Dino Giarrusso (NI).   – Signor Presidente, onorevoli colleghi, l'Italia, i meravigliosi mari italiani diventano cimiteri per migliaia di esseri umani, di donne, di bambini. A Cutro il lutto ci ha travolto. E il governo italiano non ha saputo salvare la vita di bambini, donne e uomini e ha osato dire, con il ministro Piantedosi, che la colpa è di chi parte con i propri figli. È uno schiaffo a secoli di civiltà. Le vite umane vanno salvate sempre e chi scappa da persecuzioni e guerra va accolto. Questo orrore riempie di vergogna non solo noi italiani, ma tutti i cittadini europei.
Sono stato eletto quattro anni fa e dal primo giorno ho chiesto una revisione dei trattati di Dublino che scaricano su un solo Paese la responsabilità di affrontare un fenomeno migratorio epocale per dimensioni e impatto, che riguarda tutti i Paesi europei. 26.000 morti dalla strage di Lampedusa a oggi. Capite? 
A fronte di un governo italiano inane, impreparato, goffo, almeno l'Europa prenda atto di come questa realtà drammatica possa essere affrontata solo prendendosi ciascuno la propria responsabilità: investendo uomini, mezzi e denaro per salvare vite oggi e creare condizioni per stroncare domani il business di esseri umani. 
L'Europa operi una scelta di dignità e umanità e rispetti le proprie radici. Se non lo farà, i nostri mari saranno ancora cimiteri d'acqua. 
"
Dino GIARRUSSO,2023-02-16,IT,Availability of fertilisers in the EU (debate),https://www.europarl.europa.eu/doceo/document/CRE-9-2023-02-16-INT-4-047-0000_IT.html,"  Dino Giarrusso (NI).   – Signor Presidente, onorevoli colleghi, crisi e speculazioni, queste ultime spesso legate alla folle guerra fra Russia e Ucraina, ci obbligano a dare risposte immediate ai nostri agricoltori riguardo il prezzo dei fertilizzanti, il problema dei fertilizzanti, perché abbiamo da una parte agricoltori costretti a un aumento che arriva al 130 % del costo dei fertilizzanti, una mazzata terrificante, e dall'altra consumatori ai quali dobbiamo garantire sicurezza alimentare e prezzi non proibitivi.
Bene il sostegno al settore, bene calmierare i prezzi, ma non basta. Questa crisi dovrebbe farci definitivamente promuovere due pratiche importantissime. In primo luogo, l'uso di nuove tecnologie di irrorazione digitali che possano ridurre la quantità di fertilizzanti fino al 90 % in meno, mantenendone l'efficacia, con conseguente risparmio economico e riduzione dell'inquinamento. In secondo luogo, la promozione e lo sviluppo di fertilizzanti organici ottenuti da scarti di prodotti agricoli, pratica che dovremmo sostenere con forza, giacché in questo modo i nostri produttori sarebbero parte della catena di produzione nei processi microbiologici per produrre fertilizzanti naturali e avrebbero una nuova chance per offrire prodotti sani a prezzi accessibili. Quella è la strada che dobbiamo percorrere insieme.
"
Dino GIARRUSSO,2023-02-13,IT,One-minute speeches on matters of political importance,https://www.europarl.europa.eu/doceo/document/CRE-9-2023-02-13-INT-1-247-0000_IT.html,"  Dino Giarrusso (NI).   – Signora Presidente, onorevoli colleghi, l'alcol è una droga, ed è una droga legale ma che può nuocere gravemente alla salute e causare dipendenza psicologica e fisica, aumentare il rischio di tumori, malattie cardiache, disagio sociale.
Il modo migliore per combattere l'abuso di alcol e tutte le sue possibili nefaste conseguenze è quello di fare informazione corretta su questa sostanza e su tutti gli alimenti che la contengono. Pensare di combattere i possibili danni dell'alcol equiparando nelle etichette il vino e le sigarette è la cosa più sbagliata e antiscientifica che si possa fare ed è esattamente il contrario di ciò di cui abbiamo bisogno. Il vino contiene alcol e dunque il consumo di vino va certamente controllato, ma su questo prodotto, che in Europa e in Italia in particolare ha delle eccellenze inarrivabili, va fatta un'informazione corretta, creando quella cultura sana del vino che accompagna da secoli chi sa gustarlo e consumarlo con la giusta moderazione, senza cadere nella dipendenza.
Non faccia l'Europa gli stessi errori già visti con il Nutri-Score, e abbia il coraggio, piuttosto, di lavorare seriamente alla prevenzione degli abusi da alcol e alla corretta informazione alimentare, a partire da quella riguardante il vino.
"
Dino GIARRUSSO,2023-01-18,IT,Terrorist threats posed by far-right extremist networks defying the democratic constitutional order (debate),https://www.europarl.europa.eu/doceo/document/CRE-9-2023-01-18-INT-3-259-0000_IT.html,"  Dino Giarrusso (NI).   – Signora Presidente, onorevoli colleghi, l'Europa nasce per unire popoli che orgogliosamente hanno origini etniche e culturali differenti, ciò che rende forte e necessaria l'unione fra popoli diversi con obiettivi affini. 
La bellezza di queste diverse radici è dimostrata dai fiori e dai frutti che hanno dato, come le nostre splendide capitali, stupefacenti per la loro storia ed oggi metropoli multiculturali. Per questo, ogni episodio di razzismo o intolleranza etnica, come quelli avvenuti di recente a Parigi, a Bruxelles e in Italia, è da condannare con la massima severità. Dobbiamo fermare la nascita di formazioni che si ispirano all'estrema destra e simpatizzano per Hitler e tutte le organizzazioni che rigettano la democrazia e la libera espressione del voto, come è accaduto in USA e in Brasile. 
Razzismo e antisemitismo vanno combattuti dai primi anni di vita dei nostri bambini, da famiglie, scuole, gruppi sportivi, ricreativi e culturali. Ma se tornano a inquinare con organizzazioni strutturate le nostre vite vanno stroncati con durezza e senza la minima tolleranza, partendo proprio da qui, dalle alte istituzioni europee. 
Subculture mortifere che hanno rischiato di travolgere l'intera umanità nel secolo scorso, non possono e non devono trovare spazio oggi nella nostra Europa. 
"
Dino GIARRUSSO,2023-01-18,IT,Small-scale fisheries situation in the EU and future perspectives (debate),https://www.europarl.europa.eu/doceo/document/CRE-9-2023-01-18-INT-3-485-0000_IT.html,"  Dino Giarrusso (NI).   – Signora Presidente, onorevoli colleghi, la pesca artigianale svolge un ruolo fondamentale nell'UE, rappresentando circa il 76 % dei pescherecci attivi e il 50 % degli equipaggi. Ha un ruolo chiave per la sicurezza e la sovranità alimentare e un'importanza strategica per il progresso socioeconomico delle comunità costiere e la conservazione delle tradizioni culturali locali. 
Per garantire la sopravvivenza della pesca artigianale servono misure immediate che tutelino i profitti. Teoricamente si può già attingere dal FEAMPA su tanti aspetti, ma noi chiediamo con forza il rafforzamento della catena di valore; interventi su prezzi di garanzia per assicurare un reddito equo; favorire le filiere corte creando mercati di origine; creazione di programmi di sostegno per ridurre i costi di produzione anche alla luce dell'aumento del carburante; fondo di compensazione salariale che permetta di conteggiare, ai fini della pensione, anche il periodo di sospensione delle attività di pesca, ma soprattutto snellimento e facilitazione delle procedure di richiesta. 
La pesca artigianale in comunità come Mazara del Vallo, Sciacca, Santa Flavia, Acitrezza è un patrimonio culturale ed economico da tutelare; senza l'aiuto reale e facilmente ottenibile dall'Europa, invece, rischia di estinguersi con danni tremendi. 
"
Dino GIARRUSSO,2023-01-16,IT,One-minute speeches on matters of political importance,https://www.europarl.europa.eu/doceo/document/CRE-9-2023-01-16-INT-1-195-0000_IT.html,"  Dino Giarrusso (NI).   – Signor Presidente, onorevoli colleghi, oggi in Italia è stato arrestato Matteo Messina Denaro, boss della mafia, considerato uno dei latitanti più pericolosi al mondo. 
È un'ottima notizia, una vittoria dei cittadini onesti, della magistratura e delle forze dell'ordine contro il maledetto cancro chiamato mafia e contro tutte quelle forze politiche e imprenditoriali che con la mafia hanno avuto a che fare, tanto da vedere alcuni loro importanti esponenti condannati per mafia. 
Eppure, in un giorno così importante, dobbiamo chiederci come sia possibile per un boss restare latitante per trent'anni dopo aver oppresso milioni di siciliani. Trent'anni impunito. E come sia possibile che fosse libero in una clinica del centro di Palermo come un qualunque cittadino. Come è possibile, chi ha coperto questo feroce criminale fino a stamattina? E perché? E perché, anche dopo questo arresto per cui sono state fondamentali le intercettazioni, come del resto per scoprire il Quatargate, in Italia c'è chi vorrebbe limitarle, perché?
Cari colleghi, è ora di accelerare con la Procura antimafia europea e di lavorare insieme per sconfiggere la cultura mafiosa, la cultura della sopraffazione, della corruzione, dell'omertà e dei legami politici opachi. Gli italiani onesti stanno facendo la loro parte, la faccia anche l'Europa, la faccia questo palazzo, la si faccia anche tutti noi. 
"
Dino GIARRUSSO,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-317-0000_IT.html,"  Dino Giarrusso (NI).   – Signor Presidente, onorevoli colleghi, quale vergogna grave e profondissima oggi ricopre questo palazzo! Quanti miliardi di euro costa questo palazzo? Quanto costa ad ogni singolo cittadino? Quanti miliardi di euro costiamo noi? E quanti miliardi di sogni, desideri, speranze di una vita migliore, i cittadini europei affidano a questo Parlamento?
Quei miliardi di sogni sono stati traditi, il patto di fiducia con i cittadini è stato infangato. Abbiamo visto sacchi di soldi a casa di colleghi, ex colleghi, sindacalisti, rappresentanti di ONG. Sembravano i sequestri che vengono fatti agli spacciatori e ai mafiosi. Montagne di contanti. Vergogna!
È una giornata terribile e io chiedo a tutti voi, dalla Presidente Metsola in giù, di reagire con forza ma non solo con le parole, con i fatti!
Serve una legge spazzacorrotti anche in Europa, servono regole durissime, serve punire i colpevoli oggi, ma anche creare condizioni affinché nessuno possa più rubare in questo modo il futuro dei cittadini europei, la loro fiducia e i loro soldi.
Buttiamo fuori da questo palazzo i corrotti, i corruttori e la possibilità stessa di corrompere in futuro, altrimenti questo Parlamento non avrà più ragione di esistere.
"
Dino GIARRUSSO,2022-12-12,IT,A long-term vision for the EU's rural areas (debate),https://www.europarl.europa.eu/doceo/document/CRE-9-2022-12-12-INT-1-138-0000_IT.html,"  Dino Giarrusso (NI).   – Signora Presidente, onorevoli colleghi, le aree rurali costituiscono un aspetto essenziale dello stile di vita europeo e sono fondamentali per il funzionamento economico, sociale e ambientale della nostra società. Ospitano ben 137 milioni di persone.
Nonostante i loro punti di forza le zone rurali, in particolare quelle remote e meno sviluppate e ve ne sono tante in Sicilia e in Sardegna, si trovano ad affrontare sfide significative e difficili da vincere se non verranno adeguatamente supportate.
Per questo il Green Deal europeo deve aprire nuove opportunità, in particolare per quel che riguarda la transizione verso un'economia a basse emissioni di carbonio.
Valorizziamo queste aree così importanti nell'assicurare la nostra produzione e la nostra autonomia alimentare, salvaguardando le nostre risorse naturali, i nostri paesaggi e la nostra biodiversità, nonché il nostro patrimonio culturale.
Bene dunque che vi sia un piano d'azione rurale, ma attenzione a non lasciarlo isolato come un totem. Al contrario, lo sviluppo delle aree rurali va armonizzato a quello delle aree urbane, per le quali è indispensabile.
"
Dino GIARRUSSO,2022-12-12,IT,One-minute speeches on matters of political importance,https://www.europarl.europa.eu/doceo/document/CRE-9-2022-12-12-INT-1-236-0000_IT.html,"  Dino Giarrusso (NI).   – Signora Presidente, onorevoli colleghi, quest'Aula, questa istituzione costa miliardi di euro ogni anno ai cittadini europei e miliardi di speranze, di desideri, di diverse visioni del futuro dipendono anche dal nostro lavoro e da come onoriamo la fiducia che ci è stata accordata.
Le notizie di questi giorni, i sacchi di soldi nascosti in casa come nelle peggiori commediaccie e la totale mancanza di rispetto verso i cittadini europei che lobbisti di paesi terzi, insieme a deputati infedeli, ex deputati, collaboratori e sindacalisti hanno spudoratamente dimostrato, sono una delle pagine più tristi e schifose di questa istituzione.
La disonestà di alcuni non può distruggere il buon lavoro di altri, è vero, ma qui ci sono 450 milioni di europei da difendere, tutelare, rispettare.
Dimostriamo di essere superiori a questo schifo con i fatti e creiamo sistemi anticorruzione più efficienti, altrimenti questo palazzo, questa istituzione e, dunque, tutto il nostro lavoro non avrà più senso.
"
Dino GIARRUSSO,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-042-0000_IT.html,"  Dino Giarrusso (NI).   – Signor Presidente, onorevoli colleghi, la parola che dovrebbe risuonare oggi in questo palazzo parlando di immigrazione è una sola: vergogna. 
Vergogna, shame, honte, vergüenza. 
Perché è vergognoso che ancora oggi sia il paese di primo approdo, l'Italia, a dover affrontare da solo un fenomeno epocale che riguarda tutta l'Europa. Il Canale di Sicilia è il confine fra Africa ed Europa, non un confine italiano. Eppure l'Italia da sola impegna navi, uomini, soldi, mezzi.
I sindacati di polizia, SEAP in testa, denunciano da anni come molti dei nostri agenti migliori siano costretti a lasciare sguarnite le nostre città, perché l'Italia da sola deve gestire decine di migliaia di arrivi. Parlare di ricollocamenti è un modo ipocrita per sviare l'attenzione, è prima che servono soldi, mezzi e uomini di tutti i paesi europei.
Presidente von der Leyen, Le abbiamo dato fiducia perché ha promesso di cancellare gli accordi di Dublino. Dopo tre anni e mezzo non è stato fatto nulla. Bisogna combattere i trafficanti di uomini, salvare le vite umane, ma va fatto come Europa, non scaricando tutto sull'Italia.
Parlare di Europa unita sarà una vergognosa ipocrisia finché non sarà unita nell'affrontare l'immigrazione di massa. E fino ad allora la parola da dire sarà solo una: vergogna. 
"
Dino GIARRUSSO,2022-10-20,IT,Commission implementing Regulation (EU) 2022/1614 of 15 September 2022 determining the existing deep-sea fishing areas and establishing a list of areas where vulnerable marine ecosystems are known to occur or are likely to occur (debate),https://www.europarl.europa.eu/doceo/document/CRE-9-2022-10-20-INT-4-056-0000_IT.html,"  Dino Giarrusso (NI).   – Signora Presidente, onorevoli colleghi, già dal 2016 questo Parlamento discute dell'importanza cruciale, per l'equilibrio ambientale ed economico dei nostri mari, delle aree marine vulnerabili e di come preservarle al meglio, ma dopo tanti anni, nonostante i passi già fatti, siamo ancora qui a discuterne anziché agire. Ed è sbagliato, anzi inconcepibile, per almeno tre ragioni.
Uno: una ragione legislativa, giacché questo è un atto di implementazione che doveva entrare in vigore già dal 2018. Una ragione politica, perché già il 9 ottobre abbiamo espresso, votando l'Ocean government resolution, la nostra posizione. E poi c'è una ragione ambientale, perché per definizione queste sono le aree marine più vulnerabili, con ecosistemi che impiegano anche cento anni per rigenerarsi.
Basta discutere quindi, difendiamo i nostri mari, preserviamo il futuro dei nostri pescatori, perché difendendo i mari si aiuta la pesca sana e sostenibile ed è importante difendere i nostri pescatori, i loro figli e la cultura legata alla pesca e alla cura del mare.
"
Dino GIARRUSSO,2022-10-17,IT,One-minute speeches on matters of political importance,https://www.europarl.europa.eu/doceo/document/CRE-9-2022-10-17-INT-1-244-0000_IT.html,"  Dino Giarrusso (NI).   – Signor Presidente, onorevoli colleghi, l'iniziativa ""Good Food Good Farming"" ci dice che quasi un cittadino europeo su tre ha i capelli contaminati da pesticidi: dato allarmante, che rivela l'enorme contaminazione di terreni e acque.
Le strategie Farm to Fork e sulla biodiversità per il 2030 indicano una riduzione del 50 % entro il 2030, ma molti Stati sono indietro nell'accogliere la proposta di regolamento che fissa vincoli per gli Stati membri. L'Italia ha un piano nazionale scaduto dal febbraio 2019 e il governo Draghi sembra non aver colto l'importanza della transizione ecologica, che passa anche da una rivoluzione culturale riguardo coltivazioni e allevamenti. Abbiamo il dovere di spiegare ai cittadini quanto e come sia importante ripulire la nostra agricoltura e dunque le nostre acque, il nostro sangue, i nostri capelli dai pesticidi e da ogni tipo di veleno.
È una transizione che porterà benefici per tutti e che può essere anche un business e rilanciare l'agricoltura anziché affossarla, come dice chi non vuole cambiare nulla. Però servono coraggio, visione e risorse. L'Europa li possiede? Vuole spenderli?
"
Dino GIARRUSSO,2022-10-06,IT,COVID-19 – Sustaining EU preparedness and response: looking ahead (debate),https://www.europarl.europa.eu/doceo/document/CRE-9-2022-10-06-INT-4-120-0000_IT.html,"  Dino Giarrusso (NI).   – Signor Presidente, onorevoli colleghi, trovo positivo un approccio alla gestione della pandemia che va gradualmente dallo stato di emergenza a una modalità più sostenibile, che può proteggere la salute pubblica ma che nel contempo possa mantenere aperte e resilienti la società e l'economia. 
Non è ancora chiaro, invece, come si intende promuovere la ricerca pubblica europea e quella privata, né come si terrà conto degli studi finanziati dall'UE e di quelli indipendenti. Per questo trovo necessario che la Commissione indichi la strada affinché tutti gli Stati membri dispongano delle capacità finanziarie e organizzative e delle forniture necessarie per gestire sia gli aumenti dei casi di COVID-19 sia quelli di potenziali altre malattie che metterebbero a dura prova la tenuta dei sistemi sanitari nazionali. 
Dobbiamo garantire e assicurare la salute ma nel contempo la libertà dei cittadini, adottando un protocollo unico, standard, anche riguardo ad eventuali limitazioni che ci auguriamo non avvengano mai più. Io avevo chiesto questo nel febbraio 2020 con un'interrogazione urgente. Non è arrivata e mi auguro arrivi e che arrivi subito. 
"
Dino GIARRUSSO,2022-09-15,IT,Ecological Disaster in the Oder River (debate),https://www.europarl.europa.eu/doceo/document/CRE-9-2022-09-15-INT-4-164-0000_IT.html,"  Dino Giarrusso (NI).   – Signora Presidente, onorevoli colleghi, il disastro ecologico che ha colpito quest'estate il fiume Oder deve farci capire che non abbiamo più tempo per aspettare un graduale abbandono delle cattive pratiche in termini di pesticidi o gestione delle acque reflue. La gestione di un fiume così importante, che parte dalla Repubblica Ceca per poi creare un confine naturale fra Germania e Polonia, deve rappresentare per tutta l'Europa un esempio e un monito.
Ma non è solo il disastro del fiume Oder a dover preoccuparci: tutte le emergenze ambientali, l'accelerazione nei cambiamenti climatici, l'uso ormai inaccettabile di veleni e la gestione incosciente delle acque sono un campanello d'allarme che nessuno di noi può più fingere di non sentire.
La siccità di quest'estate in Europa ha aumentato la salinità e diminuito l'ossigenazione dei corsi d'acqua, causando enormi disagi alla fauna e alla flora acquatica, con milioni di pesci morti proprio per queste cause.
Questo passo indietro di dodici anni deve spingere l'Europa a prendere decisioni forti non solo sui pesticidi e sulla gestione dello smaltimento dei rifiuti industriali, onde evitare nuove catastrofi che si ripercuoteranno per anni su biodiversità e produzione agricola, ma su tutta la gestione di quel patrimonio immenso senza il quale non sarebbe possibile la vita, cioè l'acqua.
Far capire all'umanità che l'acqua, fonte di vita, è oggi preziosa quanto e più del petrolio deve essere uno dei principali obiettivi dell'Europa nei prossimi dieci anni.
"
Dino GIARRUSSO,2022-09-13,IT,EU response to the increase in energy prices in Europe (debate),https://www.europarl.europa.eu/doceo/document/CRE-9-2022-09-13-INT-2-314-0000_IT.html,"  Dino Giarrusso (NI).   – Signora Presidente, onorevoli colleghi, in Italia i cittadini non riescono a fare la spesa e le imprese chiudono e licenziano i lavoratori, aggravando la crisi. E questo perché? Perché arrivano bollette astronomiche, indegne, folli in rapporto al tenore di vita degli italiani e degli europei tutti.
Cosa fa l'Europa per aiutarli? Balbetta, prende tempo, perde tempo. Ma la crisi non aspetta i tempi lunghi dell'Europa: servono investimenti epocali per spingere fonti di energia pulita, per emanciparci dal ricatto violento del costo del gas russo e non solo. E nel frattempo, per l'immediato, servono scelte coraggiose, serve la volontà e la capacità di reagire duramente e rendere impotente chi oggi ha il potere di ricattarci.
Con le chiacchiere dell'Europa cittadini e imprese non pagano le bollette, ma muoiono. Basta parlare, colleghi, basta parlare Presidente von der Leyen: è ora che l'Europa agisca e dimostri di esistere e tutelare i cittadini, le imprese e l'ambiente, ribellandosi con azioni concrete a questo schifo e dando vita a una nuova era che, se non inizia oggi, purtroppo potrebbe non iniziare mai più.
"
Dino GIARRUSSO,2022-07-04,IT,One-minute speeches on matters of political importance,https://www.europarl.europa.eu/doceo/document/CRE-9-2022-07-04-INT-1-255-0000_IT.html,"  Dino Giarrusso (NI).   – Signora Presidente, onorevoli colleghi, la Presidente von der Leyen ha elogiato con forza il Superbonus 110, una misura italiana definita dall'Europa rivoluzionaria, transizione ecologica che crea sviluppo e lavoro tutelando l'ambiente. 
Purtroppo, dal novembre 2021 questa misura subisce un attacco frontale dal governo Draghi. Cambiando le regole in corsa, si è bloccata la circolazione dei crediti, penalizzando le aziende e privandole della liquidità per lavorare. Si rischia una catastrofe economica e sociale senza precedenti.
Intesa Sanpaolo denuncia 16 miliardi di crediti impegnati e quattro erogati. I crediti bloccati ammonterebbero a decine di miliardi, cioè decine di migliaia di aziende distrutte, centinaia di migliaia di posti di lavoro spazzati via.
Chiedo all'Europa di utilizzare ogni mezzo di dissuasione consentito dai trattati verso il governo italiano, al cui senso di responsabilità mi appello: riattivate subito i canali di aziende partecipate dallo Stato, Poste italiane e Cassa Depositi e Prestiti, rispettate il patto con le imprese, che stanno dando una spinta al PIL senza precedenti.
L'Italia ha sottoscritto al G20 del dicembre 2020 accordi sulla transizione ecologica e questa misura va in quella direzione. Abbiamo avuto i primi suicidi di imprenditori distrutti da queste scelte scellerate. Prima che si suicidi l'Italia intera, sbloccate la circolazione dei crediti, evitando così la rovina per centinaia di migliaia di italiani.
"
Dino GIARRUSSO,2022-06-22,IT,One-minute speeches on matters of political importance,https://www.europarl.europa.eu/doceo/document/CRE-9-2022-06-22-INT-1-313-0000_IT.html,"  Dino Giarrusso (NI).   – Signora Presidente, onorevoli colleghi, decine di migliaia di ettari della Sardegna subiscono una progressiva invasione di locuste che divorano 200-250 tonnellate di vegetali al giorno. Si tratta di una delle infestazioni più gravi degli ultimi decenni e le cause sono da ricercarsi principalmente nella desertificazione legata all'abbandono dei terreni e ai cambiamenti climatici. 
Ho affermato anche in altre occasioni che dobbiamo ripensare il sistema degli incentivi e degli indennizzi all'agricoltura e premiare coloro che lavorano la terra, piuttosto che elargire fondi in base alla mera proprietà, perché proprio sul terreno incolto prolifera l'invasione dei celiferi. 
In Sardegna si è già costituito un comitato spontaneo di agricoltori che vedono ormai la loro annata compromessa. Mi hanno contattato personalmente e io mi sono subito attivato per coinvolgere la Commissione e il Comitato PAFF per chiedere l'applicazione immediata delle misure previste dai regolamenti vigenti. 
In attesa di interventi risolutivi di difesa dal parassita, chiediamo di garantire alla Sardegna la possibilità di modificare in via straordinaria il suo programma di sviluppo rurale, per inserire efficaci misure di emergenza già previste dalla PAC e dalla normativa europea per compensare le perdite dei produttori, oltre a finanziare progetti di ricerca sulle strategie di contrasto e di coesistenza con il parassita. Dobbiamo muoverci subito. Gli agricoltori sardi non possono aspettare o i danni saranno irreparabili. 
"
Dino GIARRUSSO,2022-06-06,IT,One-minute speeches on matters of political importance,https://www.europarl.europa.eu/doceo/document/CRE-9-2022-06-06-INT-1-263-0000_IT.html,"  Dino Giarrusso (NI).   – Signora Presidente, onorevoli colleghi, sessant'anni di PAC, il cui obiettivo dovrebbe essere proprio sostenere l'agricoltura e gli agricoltori, assicurando cibo salubre, di qualità, sostenibile per l'ambiente, capace di creare ricchezza e lavoro, oltre a combattere i cambiamenti climatici. 
Con la guerra in Ucraina si rischia di terremotare l'intero sistema alimentare europeo e mondiale, e a questo rischio dobbiamo rispondere riducendo drasticamente la nostra dipendenza da approvvigionamenti esteri e aiutando l'autosufficienza, specie riguardo il grano, nei paesi europei, Italia in testa, il che significa anche gestire con cura fertilizzanti e pesticidi.
Qualcuno invece tenta di approfittare della guerra per tornare indietro a pratiche disastrose dal punto di vista ambientale – parlo di pesticidi e non solo – che porterebbero danni tanto agli agricoltori quanto ai consumatori, cioè a tutti i cittadini europei. Allora serve coraggio. I soldi della PAC sono soldi nostri, miliardi di euro nostri, che vanno usati per andare avanti, non indietro, per sostenere i nostri agricoltori, stimolare la produzione di eccellenza, incoraggiare il biologico e tutelare i cittadini. Mai passi indietro, guardiamo avanti e usiamo bene i nostri soldi.
"
Dino GIARRUSSO,2022-05-02,IT,EU action plan for organic agriculture (debate),https://www.europarl.europa.eu/doceo/document/CRE-9-2022-05-02-INT-1-138-0000_IT.html,"  Dino Giarrusso (NI).   – Signora Presidente, onorevoli colleghi, oggi ricordiamo Sir Plumb, sapendo che il biologico è l'unica strada per la tutela ambientale, sicurezza alimentare e maggiore indipendenza da produttori extra UE, nonché prevenzione dei danni provocati da prodotti non sani alla salute dei cittadini. 
Dobbiamo quindi essere ambiziosi, pretendere obiettivi quali il 25% minimo della produzione biologica e un autentico bando dei pesticidi dannosi. L'Italia è già al 20% del bio, la Sicilia al 22%. Dunque è possibile. Allora premiamo i produttori, diamo più soldi agli agricoltori siciliani, sardi, italiani o di qualunque altra regione europea che siano davvero virtuosi, che facciano davvero il biologico. Stop invece agli aiuti a chi non li merita. 
Dopo anni di pandemia e guerra stiamo vivendo sulla nostra pelle quanto ci costi dipendere da altri paesi produttori di cui spesso importiamo prodotti di scarsa qualità che abbassano il prezzo delle nostre eccellenze. È un sistema che non funziona e che spetta a noi cambiare per renderlo funzionale ad un futuro felice per noi e per i nostri figli. Ci vogliono coraggio e mani libere. Le abbiamo, onorevoli colleghi?
"
Dino GIARRUSSO,2022-04-04,IT,One-minute speeches on matters of political importance,https://www.europarl.europa.eu/doceo/document/CRE-9-2022-04-04-INT-1-167-0000_IT.html,"  Dino Giarrusso (NI).   – Signor Presidente, onorevoli colleghi, non so se vi rendete conto di quanto sta accadendo: abbiamo una guerra e abbiamo degli sciacalli che sfruttano la guerra infame promossa da Putin per arricchirsi, alzando il prezzo dell'energia e mettendo in ginocchio intere famiglie, imprese, settori che contano milioni di lavoratori. In Sicilia e Sardegna, come in molte zone d'Europa, la situazione è allo stremo: agricoltori, pescatori, autotrasportatori sono in ginocchio per il caro energia.
Allora smettiamola subito con le cure palliative: è l'ora di renderci autosufficienti dal punto di vista energetico e non cianciando di porcherie come il nucleare, ma promuovendo con tanti soldi europei le fonti realmente pulite, eolico, solare e marino in primis.
Chi ha paura degli impianti offshore che sfruttano vento e correnti marine? Chi? Forse chi vuole fermare la transizione verde ama stare sotto il tallone di Putin e dei suoi oligarchi. I cittadini europei non vogliono, invece! L'Europa vuole energia pulita e indipendenza completa dai padroni delle fonti fossili. Ora! Non quando sarà troppo tardi o quando scoppierà un'altra guerra.
"
Dino GIARRUSSO,2022-03-23,IT,Need for an urgent EU action plan to ensure food security inside and outside the EU in light of the Russian invasion of Ukraine (debate),https://www.europarl.europa.eu/doceo/document/CRE-9-2022-03-23-INT-1-160-0000_IT.html,"  Dino Giarrusso (NI).   – Signora Presidente, onorevoli colleghi, questa guerra sciagurata e sanguinosa non può essere pagata dai cittadini europei. Dipendiamo troppo da idrocarburi e materie prime importate e dobbiamo lavorare affinché l'agricoltura europea sia presto autosufficiente e sostenibile, restando sicura per i consumatori. 
Incentiviamo la produzione interna, specie di grano, mais e girasole. Diamo risorse che rendano conveniente coltivare e trasformare il prodotto qui. Smettiamo la pessima abitudine di importare sottocosto del grano di cui non sempre abbiamo certezza della qualità – leggi glifosato – per abbassare il prezzo del grano nostrano in un perverso gioco di mercato dove ci perdono gli agricoltori e ci guadagnano solo le multinazionali.
Ristoriamo chi ha subito perdite, aiutiamo chi vorrà produrre in modo virtuoso, rendendoci indipendenti dalle materie prime russe e ucraine, ma senza nemmeno pensare di utilizzare la guerra per tradire il lavoro fatto finora sul biologico, la limitazione dei pesticidi, la sostenibilità e la difesa della biodiversità. 
Oggi siamo chiamati ad una grande responsabilità, abbiamo in mano il futuro di milioni di cittadini europei e dei loro figli. Non possiamo tirarci indietro né voltarci dall'altra parte. 
"
Dino GIARRUSSO,2022-02-14,IT,Implementation report on on-farm animal welfare (debate),https://www.europarl.europa.eu/doceo/document/CRE-9-2022-02-14-INT-1-089-0000_IT.html,"  Dino Giarrusso (NI).   – Signora Presidente, onorevoli colleghi, le direttive europee sul benessere animale, nonostante gli studi e gli sforzi fatti dal Parlamento europeo, hanno sì consentito di ottenere cambiamenti strutturali riguardo alcune modalità di allevamento – direttive su galline ovaiole, suini e vitelli –, ma hanno avuto un impatto modesto se valutiamo la direttiva generale e la direttiva sui volatili.
La disomogeneità sembra il limite più importante all'interno dell'Unione: le direttive non specificano nel dettaglio i requisiti riguardanti le modalità di rispetto delle norme e di controllo, con conseguenze inaccettabili.
I sistemi europei di etichettatura relativi al benessere degli animali, in prevalenza privati, sono tutti volontari e nei fatti sono sistemi molto diversi fra loro in termini di funzionamento e concezione e non esiste nemmeno in prospettiva un'etichettatura obbligatoria e uguale nell'UE. La Commissione proceda dunque sulle direttive per aumentarne l'efficacia, migliorarne leggibilità e precisione e uniformare gli Stati membri.
La crisi sanitaria svela l'importanza di una corretta gestione degli allevamenti, anche per la salute nostra e dei nostri figli. Ascoltiamo gli operatori del settore e i medici per trovare un approccio definitivo, pragmatico e realistico sia riguardo le pratiche di allevamento che le prassi commerciali.
"
Dino GIARRUSSO,2021-12-14,EN,"Outcome of Global Summit Nutrition for Growth (Japan, 7-8 December) and increased food insecurity in developing countries (debate)",https://www.europarl.europa.eu/doceo/document/CRE-9-2021-12-14-INT-2-303-0000_EN.html,"  Dino Giarrusso (NI).   – Mr President, the Nutrition World Summit held in Japan last week was a crucial moment to discuss the future of food and nutrition at a global level. We all know nowadays how important nutrition is, but also how present is the malnutrition issue. For this reason we, as the EU, must commit on a three-strategy focus: health, food and resilience. 149 million children under five are stunted, 49 million are under weight, but another 40 million suffer obesity. 
The EU must stand as leader for nutrition in all terms – know-how, sustainable and healthy consumption of resources, promotion of European diets such as the Mediterranean one – the Italian one – as good practices, and also an efficient programme directed at those areas where children don’t have access to food.
We have an ambitious goal now. No more children dead. No more disease by malnutrition. No more waste of food. In 2021 it’s time to act, and not to talk anymore.
"
Dino GIARRUSSO,2021-11-23,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other regulations (debate)",https://www.europarl.europa.eu/doceo/document/CRE-9-2021-11-23-INT-2-023-0000_IT.html,"  Dino Giarrusso (NI).   – Signora Presidente, onorevoli colleghi, la PAC è uno dei punti che dà senso all'esistenza stessa dell'Europa. Non siamo soddisfatti dei troppi compromessi al ribasso, avremmo voluto un cambiamento immediato e più netto. Ma tenerci la vecchia PAC sarebbe stato un suicidio per agricoltori e consumatori europei.
Passi avanti importanti ci sono. Lo stop ai soldi per chi sfrutta i lavoratori, ed è un grande risultato. Viene introdotto il concetto di benessere animale e lotteremo affinché sia davvero rispettato sempre più e contro ogni crudeltà.
Ma dobbiamo fare di più per la canapa, la pianta del futuro, e dobbiamo soprattutto puntare sull'agricoltura come pilastro della transizione ecologica e dunque del nostro futuro. Il 60 % delle risorse per l'architettura verde, il 25 % per gli ecoschemi, che avremmo voluto obbligatori e dovremo mettere obbligatori, e il 4 % degli ettari inattivi per noi sono solo l'inizio di una rivoluzione verde, che va condotta insieme agli agricoltori, specie ai piccoli, e non contro di essi.
Piani nazionali e futuri accordi commerciali con altre economie devono prevedere il rispetto di norme stringenti sulla ecologia. Mai più importare prodotti che non rispettano gli standard che noi imponiamo ai nostri produttori. C'è un futuro verde ricco per la nostra Europa e realizzarlo dipende solo da noi.
"
Dino GIARRUSSO,2021-11-10,EN,One-minute speeches on matters of political importance,https://www.europarl.europa.eu/doceo/document/CRE-9-2021-11-10-INT-1-239-0000_EN.html,"  Dino Giarrusso (NI).   – Mr President, the flooding that has hit Sicily in the past weeks apparently will be a common phenomenon in the future. We have been talking about the rise of one or one and a half degrees on the planet for years, and I think was not enough to convince the people about the real issue of climate change. But now, with a temperature higher than the seasonal average, a more evident phenomenon is waking up the conscience. The fury of the wind is more even than some degrees more for a human being. That’s why we must act and take a decision now to avoid the first Mediterranean hurricane, which will be also the last. I am very close to my island. I hope the Solidarity Fund will be activated.
La Sicilia si rialzerà e dobbiamo aiutarla, perché è una perla della nostra Europa!
"
Dino GIARRUSSO,2021-10-18,IT,Farm to Fork Strategy (debate),https://www.europarl.europa.eu/doceo/document/CRE-9-2021-10-18-INT-1-057-0000_IT.html,"  Dino Giarrusso (NI).   – Signora Presidente, signora Commissaria, onorevoli colleghi, la strategia ""Farm to Fork"" è non solo utile, ma necessaria per rendere l'agricoltura europea sempre più di qualità e sostenibile.
Accorciare la filiera, valorizzare i prodotti locali, riconoscere e proteggere le eccellenze. Ma non basta, se non creiamo regole affinché il mercato e la grande distribuzione favoriscano finalmente i piccoli e medi produttori, che sono proprio quelli che coltivano l'eccellenza tutelando l'ambiente. 
Non basta, se continuiamo ad avere accordi commerciali con chi non rispetta le regole che noi imponiamo ai nostri produttori e dunque ci fa una concorrenza sleale che noi incredibilmente avalliamo e che inficia il lavoro fatto su sostenibilità e qualità.
Chiediamo quindi che, nella proposta della CE, ci siano strumenti per evitare il ricatto di ribassi estremi per i prodotti di qualità, biologici e di origine protetta, nonché l'intenzione di interrompere l'autolesionismo negli accordi con mercati extraeuropei. Serve un mercato interno più solido e integrato che valorizzi i prodotti IGP.
Bene la sintesi in questo INI, ma mi aspetto di più, anche a partire dall'etichettatura, che non può essere fuorviante per il consumatore, dunque va eliminato una volta per tutte il fraudolento e antiscientifico sistema del Nutri-Score a semaforo.
"
Dino GIARRUSSO,2021-09-15,IT,EU contribution to transforming global food systems to achieve the Sustainable Development Goals (debate),https://www.europarl.europa.eu/doceo/document/CRE-9-2021-09-15-INT-3-308-0000_IT.html,"  Dino Giarrusso (NI).   – Signora Presidente, onorevoli colleghi, il vertice ONU sui sistemi alimentari del 23 settembre è un'opportunità storica per guidare la ripresa dalla pandemia e raggiungere tutti i 17 obiettivi di sviluppo sostenibile (gli OSS) entro il 2030.
I sistemi alimentari, produzione, distribuzione e consumo sono fondamentali per raggiungere gli OSS e dunque vanno resi più sani, sostenibili ed equi. L'UE ha fatto degli OSS un principio guida delle proprie politiche, ma l'eliminazione della fame entro il 2030 è al momento una chimera e la pandemia ha evidenziato la fragilità dei sistemi e ha accentuato le diseguaglianze.
L'UE deve dunque assumere la guida dell'obiettivo ""fame zero"" e imporre una rapida transizione verso sistemi agroalimentari sostenibili, come il farm to fork, e questa interrogazione va nella giusta direzione, ma l'Europa deve anche stimolare i paesi partner e i loro agricoltori, pescatori e produttori locali a passare a pratiche sostenibili, favorendo solo accordi che premino il benessere animale, lo stop ai pesticidi, il rispetto dei diritti umani e la lotta alla resistenza antibiotica.
Dunque chiediamo di perseguire questi obiettivi, tanto ambiziosi quanto necessari, per avere un futuro migliore.
"
Dino GIARRUSSO,2021-07-05,IT,"European Maritime, Fisheries and Aquaculture Fund (debate)",https://www.europarl.europa.eu/doceo/document/CRE-9-2021-07-05-INT-1-096-0000_IT.html,"  Dino Giarrusso (NI).   – Signora Presidente, onorevoli colleghi, il Fondo europeo per la pesca deve andare agli operatori a cui era in origine indirizzato, se invece andiamo a concedere i fondi anche per imbarcazioni che arrivano a 24 metri, aiutiamo chi ne ha meno bisogno. 
Le piccole marinerie proteggono il mare da secoli poiché ne vivono i ritmi naturali preservandone la vita. In aree dove la pesca sta scomparendo, perché si lascia accesso anche ai giovani che sono proprietari solo del 33 % dell'imbarcazione? Gli aiuti devono essere mirati invece proprio verso quelle aziende o marinerie che incentivano la partecipazione autentica ed un ricambio generazionale del 100 %. 
Abbiamo sempre pensato che, proprio in quanto politica comune, quella della pesca debba essere molto attenta alle reali condizioni del settore per assicurare la conservazione della risorsa, l'aiuto ai piccoli e il ricambio generazionale, non quindi aiutare il dominio di grandi industrie che non hanno alcuna cura delle necessità fisiologiche di un ambiente molto sensibile come quello marino.
Non limitando i grandi sfruttatori si rischia di uccidere il mare e i marinai. L'Europa invece deve cambiare rotta senza indugi di sorta e sostenere le piccole marinerie evitando sussidi a chi nel mare vede soltanto un business, una miniera da sfruttare, spolpare fino all'esaurimento. 
"
Dino GIARRUSSO,2021-06-10,IT,European Citizens’ Initiative ‘End the cage age’’ (debate),https://www.europarl.europa.eu/doceo/document/CRE-9-2021-06-10-INT-4-018-0000_IT.html,"  Dino Giarrusso (NI).   – Signora Presidente, onorevoli colleghi, oggi siamo testimoni di come l'iniziativa dei cittadini europei possa essere strumento decisivo per migliorare il rapporto con le istituzioni e la vita stessa di tutti i cittadini, e in questo l'Europa è maestra di democrazia. 
La risoluzione ""End the cage age"" che nasce da iniziativa popolare ci dà l'opportunità di essere primi al mondo a vietare le gabbie e abbiamo il dovere di coglierla, anche alla luce di quanto è successo in era COVID negli allevamenti di visoni in Danimarca. Servono dunque riferimenti giuridici chiari e vincolanti, che tutelino allevatori e agricoltura rispettando in toto il benessere animale, come chiesto dai cittadini, e imponendolo ai partner commerciali europei. 
Ricordo che la direttiva Right2Water, anch'essa scaturita da una vastissima petizione popolare, non ha portato dopo sette anni ad alcun vincolo legislativo chiaro e cogente per gli Stati membri, e l'acqua pubblica rimane un sogno anziché un diritto.
Per lo stop degli animali in gabbia così come per l'acqua pubblica servono atti concreti. Dimostriamo che l'UE non si limita a parlare, ma è capace con coraggio di cambiare davvero il mondo e il futuro. 
"
Dino GIARRUSSO,2021-06-09,IT,Conclusions of the special meeting of the European Council on 24 and 25 May 2021 (debate),https://www.europarl.europa.eu/doceo/document/CRE-9-2021-06-09-INT-3-023-0000_IT.html,"  Dino Giarrusso (NI).   – Signor Presidente, onorevoli colleghi, signor Commissario, ancora una volta nell'ultimo Consiglio europeo l'Europa ha messo la testa sotto la sabbia, preferendo non affrontare il tema dei migranti. Grazie all'iniziativa dell'Italia, è stato inserito un punto all'ordine del giorno al prossimo Consiglio ed è bene che se ne parli, ma non basta, bisogna agire. Da decenni l'Europa discute, si interroga e si divide su come affrontare il tema del secolo e lo scandalo assoluto che ne segue. 
Migliaia di uomini, donne e bambini morti ogni anno nel Mar Mediterraneo, a pochi chilometri dalle bellissime coste della mia Sicilia. La soluzione c'è già e si chiama solidarietà ed è scritta nella Carta dei nostri trattati ma non nella realtà, diciamolo chiaramente. Il criterio del paese di primo ingresso è uno schiaffo al principio di solidarietà fra Stati e va tolto subito.
Non solo l'Italia ma tutti gli Stati membri devono affrontare insieme il fenomeno dell'immigrazione. Dunque più mezzi, più soldi, più uomini. Misure incisive contro il business del traffico di esseri umani e ricollocamento automatico e obbligatorio dei richiedenti asilo. 
Il prossimo Consiglio europeo non si trasformi nell'ennesima sterile tavola rotonda in cui tutti parlano ma nessuno decide niente. Servono fatti concreti, dimostriamo coi fatti che l'Europa può cambiare.
"
Dino GIARRUSSO,2021-06-08,IT,Climate-resilient EU fisheries and aquaculture (debate),https://www.europarl.europa.eu/doceo/document/CRE-9-2021-06-08-INT-2-349-0000_IT.html,"  Dino Giarrusso (NI).   – Signora Presidente, onorevoli colleghi, il 2050 è la data chiave del futuro nostro e dei nostri figli, perché entro il 2050 dovremo diventare così bravi da azzerare i danni del cambiamento climatico e tornare indietro riparando gli errori fatti. 
Pesca ed acquacoltura giocano un ruolo fondamentale perché la società nuova viva in armonia con il mare e dunque con il pianeta, dimostrandosi resiliente e volenterosa. Le nostre marinerie hanno subìto l'abbandono dei giovani poiché il settore è stato trascurato, peggiorando le cose dal punto di vista economico e ambientale, essendosi perduta la cultura della cura del mare. Inquinamento, pesca illegale e trasporto marittimo mal gestito hanno fatto il resto.
Nella Giornata degli oceani vi chiedo: quali sono le azioni concrete che la Commissione vorrà intraprendere? Quando manderà al Parlamento una proposta? Il 2050 non attende, è dietro l'angolo, e servono regole giuridicamente vincolanti, un approccio olistico riguardo al mare e agli attori che lo sfruttano, non solo a livello di pesca, e un contrasto concreto al depauperamento della risorsa ittica e al conseguente spopolamento delle comunità costiere locali. Salvare le marinerie e ringiovanirle è la più alta forma di tutela e resilienza possibile.
Dunque chiedo alla Commissione di non sbagliare poiché non possiamo più permettercelo e non avremo una seconda possibilità.
"
Dino GIARRUSSO,2021-04-26,IT,Multiannual management plan for bluefin tuna in the eastern Atlantic and the Mediterranean (debate),https://www.europarl.europa.eu/doceo/document/CRE-9-2021-04-26-INT-1-171-0000_IT.html,"  Dino Giarrusso (NI).   – Signor Presidente, onorevoli colleghi, faccio i complimenti al collega Ferrandino per l'ottimo lavoro svolto, appoggiato dalla delegazione. Ci sono due punti chiave da sottolineare ora. 
Il primo fondamentale è l'invito agli Stati membri a garantire che ci sia una quota davvero considerevole per le catture accessorie nella pesca tradizionale o artigianale, spesso tagliata fuori dalle quote per ragioni amministrative o di mancata rappresentanza nei tavoli decisionali, ma storicamente legate a questa pesca.
Il secondo è l'equa distribuzione fra i segmenti che posseggono già quote considerevoli e appunto la pesca artigianale, che rappresenta spesso intere comunità costiere; penso a Porticello di Santa Flavia, in Sicilia, per esempio. Seguiamo l'articolo 17 del regolamento base della politica comune della pesca, che invita gli Stati membri a considerare proprio l'artigianalità e la tradizione al momento dell'allocazione delle quote a livello nazionale delle varie spese.
Bene l'articolo 12 citato dal relatore, sull'equa distribuzione che potrebbe favorire il ritorno di tonnare storiche come quella di Favignana. Per questo invito la Commissione europea a farsi autenticamente garante dei principi che lei stessa propone in materia di una politica comune della pesca equa, così da non penalizzare e lasciare indietro pescatori e marinerie che vanno invece tutelati anche in fase di trilogo.
"
Dino GIARRUSSO,2021-03-09,FR,Fisheries control (debate),https://www.europarl.europa.eu/doceo/document/CRE-9-2021-03-09-INT-2-139-0000_FR.html,"  Frédérique Ries (Renew).   – Madame la Présidente, Madame la Commissaire, 5,1 milliards d’euros pour une Europe de la santé qui s’envole, on peut le dire comme ça, c’est le résultat extraordinaire auquel sont parvenus nos négociateurs. Je voudrais donc, en notre nom à tous, remercier notre rapporteur Christian Buşoi et notre Commissaire Mme Kyriakides.
Il est fini, définitivement fini, le temps où la santé était reléguée dans la deuxième division des politiques européennes. La pandémie de la COVID-19 a éclairé et de façon tragique les lacunes de nos systèmes de santé. EU4Health se donne pour ambition de changer la donne. Je vais essayer de ne pas répéter tout ce qui a été dit déjà. 20 % du budget dorénavant consacré à la prévention des maladies et à la promotion de la santé, avec en ligne de mire notamment les assuétudes: le tabac, la dépendance à l’alcool, sans non plus tomber dans la prohibition. On marque des points aussi sur la constitution de stocks européens de produits essentiels de crise, tout ce qui nous a manqué en réalité: les médicaments, les équipements, les dispositifs. Une demande forte, une demande répétée de notre Parlement depuis le début, 12,5% du budget, soit 637 millions d’euros leur seront dédiés.
Une crise, Madame la Commissaire, qui a montré, on l’a dit et redit, notre dépendance par rapport à la Chine, par rapport à l’Inde. L’Europe doit se réapproprier l’outil de production pour sortir de cette pénurie de médicaments largement antécédent, cela dit, aux événements de cette année.
L’Europe a su créer en 2008, l’Innovative Medicines Initiative (IMI), un des plus ambitieux partenariats privé-public au monde pour les médicaments innovants. Elle doit aujourd’hui tout simplement faire la même chose pour les médicaments anciens, souvent considérés comme pas assez rentables par certaines firmes pharmaceutiques, je ne vais pas citer de noms, mais les patients en attente se reconnaîtront.
Un dernier mot pour conclure, en référence au vieillissement démographique amorcé en Europe, les plus de 80 ans représentent 6 % de la population, l’Europe doit clairement miser sur la télémédecine pour que la santé en ligne parvienne chez nos anciens isolés et connectés. Agir pour nos seniors, c’est aussi l’Europe qui se projette.
"
Dino GIARRUSSO,2020-12-15,IT,Transitional provisions for support from the EAFRD and EAGF in the years 2021 and 2022 (debate),https://www.europarl.europa.eu/doceo/document/CRE-9-2020-12-15-INT-2-059-0000_IT.html,"  Dino Giarrusso (NI).   – Signor Presidente, onorevoli colleghi, è importante sottolineare oggi l'impegno europeo per continuare ad aiutare gli agricoltori nel 2021 e 2022, dando loro certezza giuridica. 
Grazie al regolamento transitorio permetteremo ai beneficiari di avere una transizione graduale ai programmi delineati dalla nuova PAC e garantiremo il rispetto del Green Deal, dunque transizione al biologico, phasing out ai pesticidi e maggiore attenzione all'ambiente. La tutela degli agricoltori e dell'ambiente sarà centrale, gli Stati membri dovranno spendere il 37 % dei fondi aggiuntivi su misure greening o sulla tutela del benessere animale e il 55 % su misure destinate alla trasformazione digitale e sociale. Si potranno continuare a utilizzare le misure di crisi introdotte con il Covid per ulteriori sei mesi dall'entrata in vigore dal regolamento transitorio – un aiuto importante.
Infine accogliamo con favore l'accordo che permetterà di inserire misure di aiuto per lo stoccaggio e la vendita di olio di oliva. Serve migliorare e stabilizzare il funzionamento del mercato comune degli oli di oliva e delle olive da cui sono ottenuti. Ci auguriamo questo sia un primo passo verso una maggiore tutela degli oli europei di qualità e un freno a importazioni selvagge e mal regolamentate, che danneggiano gli olivicoltori e i consumatori.
"
Dino GIARRUSSO,2020-11-25,IT,Preparation of the European Council meeting of 10-11 December 2020 (debate),https://www.europarl.europa.eu/doceo/document/CRE-9-2020-11-25-INT-3-036-0000_IT.html,"  Dino Giarrusso (NI).   – Signora Presidente, onorevoli colleghi, l'Unione europea già settant'anni fa aveva pensato anche al rischio di momenti come questo e all'aiuto che tutti i paesi si sarebbero potuti dare reciprocamente in caso di grave crisi sociale, economica e sanitaria.
Per questo trovo assurdo e inaccettabile che il governo polacco e quello ungherese possano tenere in scacco l'intera Europa mentre vediamo un tale dramma, con 1 750 miliardi di euro che devono essere sbloccati. Trovo vergognoso che si usi strumentalmente il diritto di veto per far del male all'Europa tutta, a 440 milioni di cittadini che aspettano il Recovery Fund per poter continuare a vivere, a lavorare, a sognare, a essere parte di una comunità che proprio ora deve mostrare tutta la sua forza.
Da italiano chiedo all'onorevole Giorgia Meloni, presidente di ECR, e a tutti gli onorevoli colleghi di ECR: ma come fate a fraternizzare con chi oggi blocca i soldi per gli italiani e per tutti gli europei? Prendete le distanze ora da chi sta giocando sulla pelle dei nostri figli per meri squallidi interessi politici. I nostri cittadini hanno diritto a quei soldi! Assumetevi le vostre responsabilità!
"
Dino GIARRUSSO,2020-10-20,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other Regulations (debate)",https://www.europarl.europa.eu/doceo/document/CRE-9-2020-10-20-INT-2-033-0000_IT.html,"  Dino Giarrusso (NI).   – Signor Presidente, onorevoli colleghi, andiamo a votare la riforma della politica agricola comune e potremo fare la storia, perché niente come l'agricoltura può far ripartire l'Europa dilaniata dal Covid, può creare sviluppo e lavoro, migliorare l'ambiente e promuovere le eccellenze nostrane. 
Purtroppo il Parlamento dovrebbe osare di più, vincere la ritrosia di alcuni Stati membri che al Consiglio sono sempre conservatori quando si parla di greening, stabilità, sostenibilità e innovazione. Niente tagli, posizione chiara sugli eco-schemi con percentuale adeguata obbligatoria. Serve più ambizione su allevamenti intensivi e benessere animale, inserire il biologico e l'agricoltura di precisione; accelerare la digitalizzazione affinché si riducano le emissioni, aumentando la qualità dei prodotti e lavorare per un sistema di etichettature onesto che promuova tutto questo, abbandonando il disastroso Nutri-Score e rispettando il Made in, il Made in Italy in particolare.
Serve agire contro il caporalato in modo intelligente. L'imprenditore agricolo e il lavoratore devono avere lo stesso interesse ad un accordo regolare, con vantaggi per chi ben si comporta inserendo la condizionalità sociale. Si taglino quindi i pagamenti a chi non rispetta i lavoratori.
La nuova PAC dovrà servire a cambiare in meglio e non a perpetuare freni sociali e culturali che limitano il decollo della nostra agricoltura. Sono quindi soddisfatto per l'estensione del diritto d'impianto per le viti e per l'inserimento della canapa nei market standard, ma mi auguro che lo standard arrivi allo 0,5 % e che tutti gli Stati membri a partire dall'Italia siano obbligati da regolamenti europei a spezzare il pregiudizio culturale verso questo settore che porterà enormi vantaggi ambientali, sociali, economici e culturali anche contro le mafie. È una battaglia che va vinta insieme, sulla quale non arretreremo di un millimetro. 
"
Dino GIARRUSSO,2020-10-06,IT,The European Forest Strategy - The Way Forward (debate),https://www.europarl.europa.eu/doceo/document/CRE-9-2020-10-06-INT-2-090-0000_IT.html,"  Dino Giarrusso (NI).   – Signor Presidente, onorevoli colleghi, foreste e terreni boschivi occupano il 43 % della superficie dell'Unione e impiegano, direttamente, più di 500 000 cittadini e, indirettamente, 2,6 milioni. Il 60 % sono di proprietà privata e la loro gestione è di competenza degli Stati membri.
Non essendoci disposizioni specifiche per una politica forestale, come si evince dalla richiesta della relatrice, è necessaria una visione olistica e indipendente. Pertanto si richiede una nuova strategia forestale, con almeno tre urgenze.
Primo: integrare la gestione forestale sostenibile e il ruolo multifunzionale delle foreste basandola su una sostenibilità prima di tutto ambientale e poi economica e sociale.
Secondo: inserire la strategia forestale come parte integrante e indipendente nel nuovo Green Deal europeo.
Terzo: attuare azioni concrete per fermare sia la deforestazione globale che possibili nuove privatizzazioni a scapito di parchi nazionali e incoraggiando non solo il rimboschimento ma anche la gestione sostenibile delle risorse forestali.
Per questo pensiamo che la PAC possa avere un'importanza cruciale nella gestione sostenibile e multifunzionale e che il finanziamento delle misure forestali e lo sviluppo della bioeconomia vada aumentato nelle zone rurali.
"
Dino GIARRUSSO,2020-07-23,IT,Conclusions of the extraordinary European Council meeting of 17-21 July 2020 (continuation of debate),https://www.europarl.europa.eu/doceo/document/CRE-9-2020-07-23-INT-1-034-0000_IT.html,"  Dino Giarrusso (NI).   – Signor Presidente, onorevoli colleghi, oggi per tutti i cittadini europei è una giornata storica: votiamo un cambiamento importante, che aspettavamo da decenni rispetto a politiche che l'Europa aveva portato avanti con miopia, deludendo, penalizzando e impoverendo milioni dei suoi cittadini.
Da italiano e da europeo ringrazio il presidente Giuseppe Conte per l'ottimo risultato ottenuto al Consiglio europeo e i miei colleghi del Movimento 5 Stelle per la sinergia creata con lui e il prezioso lavoro svolto.
Next Generation EU deve significare basta, per sempre, alle politiche di austerity che hanno impoverito chi stava peggio e creato discriminazioni di fatto fra cittadini di Stati diversi e censo diverso. Voltiamo pagina e dobbiamo voltarla fino in fondo. Attenzione quindi ai tagli sui programmi, che speriamo di correggere.
Questo cambio non può riguardare soltanto l'emergenza post-COVID, ma deve essere il paradigma dell'Europa che verrà: condivisione dei rischi e delle criticità, solidarietà fra popoli, crescita autentica e cura per l'ambiente.
Impegniamoci quindi a mantenere le promesse fatte oggi, senza mai più tornare indietro, nel rispetto dello spirito dei padri fondatori, senza il quale l'Europa non avrebbe ragione di esistere.
"
Dino GIARRUSSO,2020-05-14,IT,Use of contact tracing apps in the fight against the coronavirus (debate),https://www.europarl.europa.eu/doceo/document/CRE-9-2020-05-14-INT-2-115-0000_IT.html,"  Dino Giarrusso (NI).   – Signor Presidente, onorevoli colleghi, è un bene che la Commissione europea abbia fornito linee guida per le app che garantiranno la tracciabilità dei contagi, ed è fondamentale fra queste l'attenzione alla privacy dei cittadini, ma altrettanto lo è assicurare la trasparenza delle società che sviluppano le app, affinché non ci siano conflitti di interesse che minerebbero proprio la protezione dei dati degli utenti e la credibilità di questi strumenti.
Questi strumenti devono portarci presto alla riapertura di Schengen, devono portarci a una mobilità garantita in piena sicurezza proprio alle porte della stagione turistica in Europa, mostrando così un'Europa unita nelle difficoltà e non solo nelle diversità.
Avrei anzi visto bene un'unica app per tutti gli Stati membri onde evitare possibili disparità, e a tal proposito ribadisco la totale contrarietà dell'Italia ad accordi come quelli ipotizzati in questi giorni da alcuni paesi su fantomatici ""corridoi del turismo"" fra Stati membri, che creerebbero pratiche commerciali sleali penalizzando proprio chi si è mosso prima, e meglio di altri, nel combattere il coronavirus.
"
Dino GIARRUSSO,2020-02-13,IT,Farm to Fork Strategy - the key role of farmers and rural areas (debate),https://www.europarl.europa.eu/doceo/document/CRE-9-2020-02-13-INT-4-017-0000_IT.html,"  Dino Giarrusso (NI).   – Signora Presidente, onorevoli colleghi, attendiamo con grandi aspettative il piano ""Farm to Fork"" e per questo mi permetto di sollevare alcune perplessità. La riduzione dei fertilizzanti, ad esempio, viene richiesta solo ""if necessary"", invece crediamo sia una necessità indiscutibile. Mancano anche riferimenti all'obbligo di ridurre lo spreco alimentare e rispettare gli standard europei previsti invece dal Green New Deal.
Chiediamo inoltre di inserire un riferimento all'etichettatura unica sostenibile, non l'aberrazione del Nutri-Score ma un'etichettatura che indichi correttamente gli aspetti nutritivi e l'impatto ambientale e sociale di ogni prodotto e che prenda in considerazione l'importanza del lavoro dell'agricoltore.
Auspichiamo infine un ulteriore sostegno al biologico, che metta l'agricoltore al centro del processo di risanamento ambientale e sottolinei come il biologico possa combattere i cambiamenti climatici, che stimoli la domanda di prodotti bio e che accompagni gli agricoltori ad aderire al ""Farm to Fork"". Per questo sottolineo come sia nostro dovere assicurare i fondi necessari alla PAC e poi gestirla in maniera intelligente, facendo magari tesoro anche degli errori del passato. 
"
Dino GIARRUSSO,2020-02-12,IT,A social Europe in a Digital world (topical debate),https://www.europarl.europa.eu/doceo/document/CRE-9-2020-02-12-INT-3-334-0000_IT.html,"  Dino Giarrusso (NI).   – Signora Presidente, onorevoli colleghi, innanzitutto è necessario che nessuno rimanga indietro rispetto alle opportunità offerte dalla rivoluzione digitale. Poiché disparità ci sono, dobbiamo intervenire subito affinché l'Europa digitale sia una chance per ridurre le disparità, non per aumentarle, e questo vale anche per gli imprenditori, non solo per i singoli cittadini. Si sono creati oligopoli che nella tradizione europea per la libera concorrenza vanno regolati, assicurando che i colossi del digitale paghino le tasse ed evitando concentrazioni eccessive e un tipo di concorrenza sleale, penso specialmente al commercio digitale nei confronti dell'economia tradizionale. 
Infine, medicina digitale, agricoltura, informazione: nei prossimi anni dovremmo essere in grado di utilizzare il digitale per tutelare meglio la salute, per implementare la produzione agricola e certificare provenienza e qualità dei nostri prodotti e combattere le fake news, poiché è vero che una bugia in rete può viaggiare più rapidamente, ma altrettanto rapidamente può essere smascherata e abbiamo il dovere di creare strutture e sistemi in grado di farlo in maniera veloce, continua ed efficace. 
"
Dino GIARRUSSO,2019-11-26,IT,Measures to address the impact on European agriculture of the WTO ruling on the Airbus dispute (debate),https://www.europarl.europa.eu/doceo/document/CRE-9-2019-11-26-INT-2-394-0000_IT.html,"  Dino Giarrusso (NI).   – Signora Presidente, onorevoli colleghi, ci troviamo ancora una volta a dover difendere i nostri agricoltori da una disputa che non ha nulla a che fare con il settore agricolo. È incredibile che debbano pagare loro le conseguenze di una questione legale che riguarda il settore industriale del trasporto aereo.
Gli USA sono il primo paese importatore di prodotti agricoli europei, per un valore che ha raggiunto i 22,3 miliardi di euro nel 2018, il 16,2 % del totale delle esportazioni. Dunque un aumento dei dazi può avere conseguenze nefaste e pericolose.
Chiediamo quindi alla Commissione che ci sia una risposta coordinata e unita in difesa di tutti i prodotti danneggiati da questi nuovi dazi, che si scongiuri una divisione fra Stati membri, possibile purtroppo a causa della iniqua distribuzione di questi dazi, che rischiano di colpire maggiormente proprio le nostre eccellenze, che l'Europa invece deve tutelare ad ogni costo.
Chiediamo, avendo sentito anche le associazioni di categoria, un intervento immediato di compensazione attraverso nuovi o vecchi strumenti all'interno dell'OMC e auspichiamo nuovi fondi per progetti di promozione dei prodotti europei negli USA e in altri paesi terzi.
Questa dotazione finanziaria per compensare i danni a imprese e cooperative agricole deve però essere trovata al di fuori del bilancio agricolo e della PAC e deve essere ponderata rispetto agli effetti subiti dai diversi comparti e prodotti. È necessario infatti garantire all'agricoltura europea le risorse per non subire danni da vicende che non la riguardano e farlo senza togliere un solo euro all'unico settore realmente integrato dell'Unione, il più importante anche in prospettiva futura.
"
Dino GIARRUSSO,2019-11-13,IT,International day to end impunity for crimes against journalists (debate),https://www.europarl.europa.eu/doceo/document/CRE-9-2019-11-13-INT-1-250-0000_IT.html,"  Dino Giarrusso (NI).   – Signora Presidente, onorevoli colleghi, proprio oggi abbiamo ricordato il crollo del muro di Berlino, ma credo che in Europa esistano ancora muri difficili da abbattere come quello che soffoca l'autentica libertà di stampa. 
Violenze psicologiche, economiche e fisiche in una scia di sangue che conta martiri come Giovanni Spampinato, Peppino Impastato, Mario Francese, Pippo Fava, Giancarlo Siani e più recentemente Ján Kuciak, Victoria Marinova e Daphne Caruana Galizia. Le loro inchieste erano utili al popolo ma scomode per la criminalità organizzata che li ha uccisi per questo. È un orrore inaccettabile, come è inaccettabile che giornalisti come Paolo Borrometi oggi siano privati della piena libertà personale e costretti a vivere sotto scorta.
Inaccettabile temere per il destino di Julian Assange. Inaccettabile che molti giornalisti oggi vengano pagati pochi euro a fronte di ore di lavoro e vengano condizionati dagli interessi dei troppi editori impuri. 
Onorevoli colleghi, l'Europa deve fare molto, molto di più. Abbiamo il dovere di creare un clima culturale in cui viene universalmente considerato come diritto prioritario l'assoluta libertà di informare e di essere informati. Un clima culturale in cui si punisca chi spaccia fake news, in cui risaltino quegli editori che hanno interessi che condizionano i loro giornalisti limitandone la libertà e in cui, dunque, qualunque tipo di violenza psicologica, economica e fisica nei confronti del giornalismo libero vada condannata oggi e resa impossibile domani. 
Solo così avremo davvero abbattuto i muri che limitano la nostra autentica libertà. 
"
Dino GIARRUSSO,2019-07-16,IT,Statement by the candidate Commission President (debate),https://www.europarl.europa.eu/doceo/document/CRE-9-2019-07-16-INT-2-077-0000_IT.html,"  Dino Giarrusso (NI).   – Signor Presidente, onorevoli colleghi, signora von der Leyen, noi teniamo a rimarcare che voteremo a Lei la fiducia, ma che la nostra fiducia non sarà mai al buio, non sarà mai scontata nemmeno per un minuto. Al contrario, il nostro supporto sarà un'arma per noi, per fare da pungolo alla Sua azione politica. 
L'abbiamo sentita parlare di un'Europa giusta ed equa, di tutela dell'ambiente e delle donne e dei lavoratori. L'abbiamo sentita parlare di salario minimo orario e dell'obbligo di salvare le vite umane. Bene, l'Unione europea deve prendersi su questo ed altri temi le proprie responsabilità e ad esempio non può più scaricare su un solo Stato l'epocale fenomeno dell'immigrazione.
L'Unione europea deve tornare ad essere ciò che era nei progetti dei fondatori, volano di pace, sviluppo e crescita per tutti i paesi europei. Non è stato per tutti così. In Italia la disoccupazione giovanile è alta ed è difficile per un giovane creare una famiglia. E allora, candidata von der Leyen, noi vogliamo che finalmente l'Unione europea assicuri a tutti, agli agricoltori, ai pescatori, agli imprenditori, ai lavoratori, ai giovani e ai cittadini europei tutti le stesse opportunità di sviluppo, ed è per questo che chiederemo un impegno serio e concreto anche per mettere fine allo scandalo dei paradisi fiscali, per un'armonizzazione delle politiche fiscali sul lavoro e per una legislazione antimafia comune molto severa. 
Se i tanti buoni propositi del Suo discorso diverranno realtà, Lei potrà contare sul nostro appoggio leale, ma se questi si riveleranno invece solo parole, se l'Europa rimarrà quella che ha penalizzato alcune zone come il Sud Italia, Lei troverà nella delegazione del Movimento 5 Stelle la più decisa e feroce opposizione che si possa immaginare. 
"
