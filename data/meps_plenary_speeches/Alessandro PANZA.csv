MP,Date,Language,Title,Url,Content
Alessandro PANZA,2023-10-18,IT,A true geopolitical Europe now (topical debate),https://www.europarl.europa.eu/doceo/document/CRE-9-2023-10-18-INT-3-200-0000_IT.html,"  Alessandro Panza (ID).   – Signora Presidente, onorevoli colleghi, la vera geopolitica europea adesso – speriamo mai – visto che quello che è stato fatto fino ad oggi si può riassumere con una sola parola: fallimento.
Negli ultimi anni ne abbiamo viste di tutti i colori, dal Sofa Gate, dove la vostra geopolitica non è riuscita a capire chi si doveva sedere dove, al Qatar Gate, dove siete stati abilissimi a nascondere la polvere sotto il tappeto. Per non parlare della schizofrenia nelle dichiarazioni fatte all'inizio del conflitto israelo-palestinese, dove ognuno ha detto la sua facendo a gara a chi la sparava più grossa.
Ma quale Europa geopolitica? Avevate il dovere di occuparvi attivamente nel fermare la guerra russo-ucraina, attivando negoziati per far cessare le bombe, salvare dei civili... Niente. Persino la Turchia ha provato a fare di più. Niente sul conflitto armeno-azero, niente sul Medio Oriente. Anzi no, qui una cosa l'avete fatta: avete spedito a fare il vostro rappresentante speciale nel Golfo Persico uno come Di Maio che, quando era ministro degli Esteri nel mio paese, ha causato la più grande crisi diplomatica con gli Emirati. Geniale.
Basterebbe questo per certificare il fallimento della vostra visione geopolitica, una visione miope, debole e, nella migliore delle ipotesi, improvvisata. Ma, visto che le cose stanno così, fate una bella cosa: lasciate perdere. La vostra geopolitica ha causato solo instabilità e debolezza in Europa, portando a una immigrazione incontrollata con annesse infiltrazioni jihadiste di cui sono i cittadini a pagare le conseguenze. 
Per fortuna, l'anno prossimo si voterà e saranno i cittadini europei a spiegarvi che cosa ne pensano dei vostri mirabolanti risultati.
"
Alessandro PANZA,2023-10-04,IT,"Need to complete new trade agreements for sustainable growth, competitiveness and the EU’s strategic autonomy (debate)",https://www.europarl.europa.eu/doceo/document/CRE-9-2023-10-04-INT-3-370-0000_IT.html,"  Alessandro Panza (ID).   – Signora Presidente, onorevoli colleghi, questo dibattito ha un titolo molto bello, adatto alla demagogia che regna sovrana in quest'Aula e nelle stanze delle istituzioni europee, che dovrebbero tutelare i cittadini, ma che puntualmente non lo fanno.
Penso sia il momento di dire basta. Basta all'ipocrisia e alla retorica fatta di proclami fini a se stessi. Basta stringere accordi che ci rendono dipendenti da paesi terzi inaffidabili, come avete fatto per anni con la Russia e il suo gas. Ottimo risultato, peraltro: la più grande crisi energetica di sempre, le cui conseguenze le stanno ancora pagando i cittadini. 
E ora il circo si ripete con il Green Deal europeo. Volete la transizione a tutti i costi, ma non avete le materie prime per farla e questa volta saremo costretti a piegarci alla Cina. Certo, c'è il Critical Raw Materials Act, un provvedimento che arriva con dieci anni di ritardo.
La vostra concezione del libero scambio in tema commerciale ha spesso aperto il nostro mercato ad importazioni capaci di non rendere più conveniente produrre materie prime qui, incentivando un approvvigionamento extra europeo, come nell'agricoltura, che troppo spesso ha dovuto pagare il prezzo di essere la merce di scambio per gli altri settori: si vedano le importazioni di riso cambogiano e vietnamita, solo per fare un esempio.
"
Alessandro PANZA,2023-10-03,IT,Interim report on the proposal for a mid-term revision of the Multiannual Financial Framework 2021-2027 (debate),https://www.europarl.europa.eu/doceo/document/CRE-9-2023-10-03-INT-2-036-0000_IT.html,"  Alessandro Panza (ID).   – Signora Presidente, onorevoli colleghi, signor Commissario, signor Presidente del Consiglio, il quadro finanziario pluriennale è fondamentale per la politica europea, poiché senza risorse finanziarie adeguate i grandi progetti rimangono proclami vuoti. 
È cruciale ricordare che stiamo impiegando i soldi dei cittadini, che vivono una crisi economica senza precedenti e ai quali non possiamo e non dobbiamo chiedere ancora più risorse. Dobbiamo lavorare, invece, affinché ogni euro speso sia utilizzato in modo efficiente per il bene comune. 
Sebbene il finanziamento di nuovi progetti sia cruciale per lo sviluppo dell'Unione europea, è innegabile che non possiamo trascurare il mantenimento delle infrastrutture esistenti, dalla viabilità alla manutenzione del territorio in degrado e abbandono anche dal punto di vista idrogeologico, a causa della mancanza di risorse. L'approccio del nuovo a tutti i costi, dimenticandoci di quanto già esistente, ha dimostrato di essere insostenibile a lungo termine. 
Con fondi a disposizione limitati è necessario massimizzare l'efficacia del loro impiego. Possiamo farlo investendoli in un piano straordinario di manutenzione per preservare ed efficientare ciò che già abbiamo costruito. Investire nella ristrutturazione delle infrastrutture sarà un volano per l'economia, creerà posti di lavoro e aumenterà la competitività dell'Europa a livello globale. 
È inoltre imperativo affrontare il problema della burocrazia eccessiva, che troppo spesso ostacola l'accesso ai finanziamenti: solo semplificando le procedure permetteremo a un maggior numero di progetti di vedere la luce sfruttando appieno il potenziale dei fondi disponibili. 
"
Alessandro PANZA,2023-10-03,IT,EU-Switzerland relations (debate),https://www.europarl.europa.eu/doceo/document/CRE-9-2023-10-03-INT-2-476-0000_IT.html,"  Alessandro Panza,  a nome del gruppo ID. – Signor Presidente, onorevoli colleghi, signor Commissario, grazie per aver portato a termine un lavoro decisamente più equilibrato rispetto ad altre posizioni più ideologizzate, nonostante alcune imperdonabili lacune geografiche.
Non vengono citate, infatti, regioni importanti che hanno rapporti storici, culturali, economici e linguistici con la Svizzera, come la Lombardia, la Valle d'Aosta e soprattutto il Piemonte. Ricordo, collega, che da queste regioni proviene quasi un terzo dei lavoratori frontalieri che ogni giorno varcano il confine elvetico.
Vorrei, pur condividendo nel suo insieme il testo, rimarcare tuttavia che la Svizzera rimane uno Stato sovrano, indipendente, seriamente democratico, con il quale l'Unione europea deve impegnarsi a collaborare senza paternalismi e senza pretese che vadano oltre il proprio mandato.
Il 22 ottobre prossimo i cittadini elvetici saranno chiamati al voto per le elezioni federali. Auspico che Parlamento e Commissione abbiano l'intelligenza di rispettare l'esito delle urne, impegnandosi a proseguire un dialogo costruttivo e concreto con il governo svizzero al fine di tutelare lavoratori, imprese e cittadini da ambo le parti.
La Svizzera è un partner strategico per l'Europa e soprattutto per i paesi confinanti, non dimentichiamolo mai.
"
Alessandro PANZA,2023-09-13,IT,Reviewing the protection status of wolves and other large carnivores in the EU (topical debate),https://www.europarl.europa.eu/doceo/document/CRE-9-2023-09-13-INT-3-159-0000_IT.html,"  Alessandro Panza,  a nome del gruppo ID. – Signor Presidente, onorevoli colleghi, signora Commissaria, mi faccia capire: con i milioni di euro che ha speso la Commissione europea per il programma LIFE WolfAlps, non avete i dati? Interessante da sapere, soprattutto per i contribuenti europei. 
Ringrazio i colleghi che hanno proposto il dibattito, con la speranza che finalmente si passi dalle parole ai fatti e sperando che questo dibattito non avvenga per il sacrificio di un pony. 
Oltre 20 000 lupi in Europa: oltre 3 000 in Italia, di questi la metà in Piemonte. E parliamo solo dei dati ufficiali, che sappiamo tutti essere molto al ribasso rispetto alla situazione reale. Stessa cosa può essere analoga anche per gli orsi. Oltre 43 000 predazioni dal 2015 al 2019; oggi arriviamo tranquillamente a 50 000; oltre 9 milioni di euro spesi per risarcire gli allevatori, parlo solo dell'Italia, senza contare i soldi spesi – qualcuno dice buttati, e forse a ragion veduta – dalla commissione per i programmi LIFE. 
Ma questi sono solo una parte del problema, perché non si tiene conto di tutti coloro che ormai non denunciano nemmeno più gli attacchi o delle conseguenze psicologiche di quegli animali che assistono agli assalti, dimostrando che la situazione è ben peggiore di quello che sembra. 
Alla luce di questi numeri, la domanda non è se declassare il lupo o no ma è perché non sia ancora stato fatto. Si parla sempre di convivenza: ma due entità che convivono in un territorio in cui una è intoccabile e l'altra obbligata a subire, non è convivenza, è sudditanza. E se qualcuno dei colleghi ha ancora dei dubbi, o lei Commissaria, sarà un mio piacere o un mio onore invitarla a visitare gli allevatori e gli alpeggi delle valli dell'Ossola, della Val Susa, della Val Varaita, della Val d'Aosta, della Valtellina, della Valchiavenna, dove non passa giorno in cui non ci sia una predazione. 
Oggi abbiamo il dovere di dare un segnale a tutti coloro che da troppo tempo sono vittime di questa situazione: questi cittadini si sentono abbandonati da questa istituzione che sembra non curarsi minimamente di chi vive nelle valli e nelle montagne europee, pretendendo una visione ideologica e utopistica. 
Il lupo non è più in pericolo di estinzione. Lo sono gli abitanti delle zone rurali che, per quanto mi riguarda, hanno invece la priorità su qualsiasi ideologia ambientalista e animalista. Almeno questo abbiate il buon senso di capirlo. 
"
Alessandro PANZA,2023-09-12,IT,Ambient air quality and cleaner air for Europe (debate),https://www.europarl.europa.eu/doceo/document/CRE-9-2023-09-12-INT-2-238-0000_IT.html,"  Alessandro Panza (ID).   – Signor Presidente, signor Commissario, onorevoli colleghi, nessuno mette in dubbio l'obiettivo di preservare la salute pubblica: ci mancherebbe! Ma non possiamo farlo pregiudicando la produttività e il benessere di intere regioni.
Le regioni del bacino padano, per esempio, Piemonte e Lombardia in particolare, vivono una realtà dove per motivi geografici non è possibile garantire quel ricircolo dell'aria che garantirebbe il raggiungimento degli obiettivi, nonostante siano le prime regioni in Europa in termini di riduzione degli inquinanti.
In Piemonte abbiamo appena scongiurato il blocco di 500 000 auto, che avrebbe causato un danno enorme per famiglie e imprese. Il raggiungimento di un obiettivo non può passare per la privazione del diritto di circolare o di fare impresa. Con i nuovi livelli, che ancora una volta non tengono conto della morfologia dei territori, si rischia di far chiudere, tra Piemonte e Lombardia, più del 70% delle imprese e di bloccare il 75% dei veicoli inquinanti.
La risposta della Commissione non può essere: ""Arrangiatevi"". Servono meno ideologia, più consapevolezza e più risorse. Se una persona non cambia l'auto o non efficienta la propria casa, lo fa perché non può, perché non ha i soldi. Se non tenete conto di questo, proporrete l'ennesimo provvedimento classista che finge di aiutare i più deboli ma in realtà li punisce e li colpisce.
"
Alessandro PANZA,2023-07-12,IT,Delivering on the Green Deal: risk of compromising the EU path to the green transition and its international commitments (debate),https://www.europarl.europa.eu/doceo/document/CRE-9-2023-07-12-INT-3-360-0000_IT.html,"  Alessandro Panza (ID).   – Signora Presidente, onorevoli colleghi, signor Commissario, il livello di scontro che Lei ha alimentato in queste ore sulla legge per il ripristino della natura dimostra quanto una parte dei cittadini europei si sia già chiamata fuori dalle sue prescrizioni, inventate a tavolino e basate sulla retorica ambientalista e sul sacrificio di molti a vantaggio di pochi.
Avete partorito un progetto distorto, cercando di costruire una casa dal tetto, partendo da una base scientifica parziale mentre la scienza serve a stimolare un dibattito, non come scudo per scelte che invece hanno solo una matrice politica.
Il green deal fallirà perché avete deciso di voler sacrificare sull'altare dell'ideologia la classe media e intere filiere, dall'auto all'agricoltura, a vantaggio dei nostri competitor, con la Cina in testa. Bisognerà capire se è stato fatto per inettitudine o per interesse di qualcuno.
Caro Commissario, il vento cambia! Non lo dico solo per i trattori olandesi che marciano contro di lei e il suo ex primo ministro Rutte, costretto alle dimissioni, ma perché la gente chiede di essere messa al centro della transizione ecologica e non di rimanerci sotto. Perseguire questo obiettivo come comunità intera ha lo stesso valore di raggiungere l'obiettivo finale, ma Lei forse questo non lo comprende.
L'anno prossimo i cittadini europei vi spiegheranno, democraticamente, come stanno le cose e finalmente potremo lasciarci alle spalle questo incubo nel quale ci avete fatto vivere per troppo tempo.
"
Alessandro PANZA,2023-06-13,IT,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-163-0000_IT.html,"  Alessandro Panza (ID).   – Signora Presidente, onorevoli colleghi, signora Commissaria, non ho mai risparmiato critiche, anche feroci, alla Commissione. Riconosco però che in questo caso, insieme al Parlamento, abbiano intrapreso la giusta strada, forse dettata anche dalla consapevolezza di non essere in grado di mettere in campo le risorse necessarie, soprattutto economiche, per tenere il passo di Cina e Stati Uniti. 
Quindi ritengo giusta e doverosa la volontà di realizzare un quadro normativo che garantisca un uso sicuro di questo strumento, che sappiano offrire grandi opportunità ma che porta con sé un enorme potenziale distruttivo. Abbiamo sentito molte illustri personalità del mondo della tecnologia avanzare dubbi sulla sicurezza di questo strumento. Gli stessi Elon Musk o Sam Altman, il CEO di OpenAI, solo per citare i più famosi che hanno predicato cautela nella gestione di questa potentissima risorsa, senza dimenticare che l'implementazione di queste tecnologie potrebbe portare alla scomparsa di milioni di posti di lavoro. Ecco, nessuna di queste persone dovrà essere abbandonata. 
Concludo facendo solo due considerazioni. La prima: attenzione a non lasciarsi prendere la mano dalla bulimia normativa che spesso pervade questi palazzi, creando il rischio di una disincentivazione all'utilizzo nelle nostre aziende, gravando con ulteriori pesanti adempimenti soprattutto per le piccole e medie imprese. La seconda: non abbiate il timore di utilizzare l'intelligenza artificiale ad esempio per prevenire gli odiosi reati come il terrorismo internazionale, perché le democrazie occidentali hanno la capacità e gli strumenti di garanzia per poter utilizzare queste tecnologie non solo per migliorare le nostre vite ma anche per garantirci la giusta sicurezza. 
"
Alessandro PANZA,2023-06-13,IT,Establishment of the EU Ethics Body (debate),https://www.europarl.europa.eu/doceo/document/CRE-9-2023-06-13-INT-2-211-0000_IT.html,"  Alessandro Panza (ID).   – Signora Presidente, onorevoli colleghi, signora Commissaria, per definizione l'etica è la dottrina o l'indagine speculativa intorno al comportamento pratico dell'uomo di fronte ai due concetti del bene e del male. Una dottrina filosofica che viene scomodata dalla Commissione e dalla maggioranza di questo Parlamento per provare a nascondere le proprie colpe. 
Cosa c'è di etico, per esempio, nella mancanza di trasparenza sugli SMS della Presidente von der Leyen con il CEO di Pfizer? Cosa c'è di etico nei finanziamenti della Commissione alle aziende del marito della Presidente von der Leyen? Cosa c'è di etico nel Qatargate e di tutti coloro, non solo parlamentari, che sono stati coinvolti? Cosa c'è di etico negli emendamenti di compromesso scritti dalle ONG e copiati pari pari dai relatori? Cosa c'è di etico nel cordone sanitario? 
Ora ci volete venire a raccontare che proprio voi volete farvi paladini della trasparenza e del controllo del bene comune solo per assolvere voi stessi. Io credo che non serva creare l'ennesimo inutile carrozzone che graverà sulle tasche dei cittadini europei. Credo che sia sufficiente, ogni tanto, chiedere semplicemente scusa e ammettere le proprie colpe e magari, ogni tanto, dimettersi. 
"
Alessandro PANZA,2023-05-10,IT,Fighting cyberbullying of young people across the EU (debate),https://www.europarl.europa.eu/doceo/document/CRE-9-2023-05-10-INT-3-394-0000_IT.html,"  Alessandro Panza,  a nome del gruppo ID. – Signor Presidente, signor Commissario, onorevoli colleghi, in Italia un adolescente su due è vittima di bullismo e cyberbullismo, dato preoccupante e in costante aumento. Nel 2022 il 31 % dei minori è stato almeno una volta vittima di atti di cyberbullismo, contro il 23 % del 2020.
È una forma di violenza che può avere gravi conseguenze sulla salute mentale e fisica dei nostri figli: ansia, depressione, isolamento sociale, disturbi alimentari, autolesionismo, fino al suicidio.
La prevenzione del cyberbullismo è possibile, deve diventare una priorità per tutti noi e dobbiamo proclamare anche in quest'Aula la nostra determinazione a combatterlo. Dobbiamo educare i nostri giovani all'uso responsabile e sicuro delle nuove tecnologie, ma dobbiamo anche considerare che oggi il 22 % dei minori passa cinque ore al giorno sul telefonino e il 63 % lo fa senza controllo.
Noi genitori, prima che politici, abbiamo il dovere morale e sociale di essere in prima linea in questa battaglia, perché il ruolo di educatori parte da noi, e dobbiamo farlo spiegando anche ai più piccoli che il semplice invio o inoltro di una foto, che in qualche modo prende in giro un compagno di classe o un amico, è già un atto di bullismo.
Dobbiamo fare passi concreti affinché dalle famiglie parta un percorso di consapevolezza e condivisione, che possa essere raccolto dalle istituzioni per realizzare e coordinare azioni concrete volte non solo a prevenire ma anche a punire severamente i bulli.
Non sempre si celano perfidi aguzzini dietro agli atti di cyberbullismo ma certamente, sempre, ci sono delle vittime. Per i primi serve consapevolezza ed educazione per abbandonare definitivamente comportamenti lesivi, per i secondi serve attenzione e aiuto da parte delle famiglie e delle istituzioni, che solo insieme possono combattere e sconfiggere questo fenomeno.
Ragazzi, denunciate sempre, non abbiate paura!
"
Alessandro PANZA,2023-04-20,IT,Cohesion dimension of EU state aid and de minimis rules (debate),https://www.europarl.europa.eu/doceo/document/CRE-9-2023-04-20-INT-4-107-0000_IT.html,"  Alessandro Panza (ID).   – Signora Presidente, signor Commissario, è necessario evidentemente rivedere il ruolo dei de minimis, soprattutto nelle aree montane del nostro continente. 
Noi sappiamo come fare impresa, fare industria, fare agricoltura nelle aree montane abbia con sé già delle difficoltà intrinseche nel ruolo che il territorio mette a disposizione delle persone che ci vivono, quindi è necessario che si tenga conto di queste peculiarità, come hanno sostenuto i colleghi che mi hanno preceduto, chi per le isole, chi per le aree remote, chi per le aree ultraperiferiche, e rivedere questo meccanismo tenendo in considerazione le peculiarità di tutto il territorio europeo.
L'Europa non è una grande scatola piatta, tutta uguale, ma è un grande territorio fatto con esigenze diverse, richieste diverse, peculiarità diverse. Se vogliamo permettere a questi territori di potersi sviluppare e arrivare ad avere una coesione a livelli accettabili a livello europeo, dobbiamo tenere in considerazione a priori queste difficoltà, altrimenti rischiamo di lasciare sempre indietro i soliti e di favorire sempre gli altri.
"
Alessandro PANZA,2023-02-15,IT,Access to strategic critical raw materials (debate),https://www.europarl.europa.eu/doceo/document/CRE-9-2023-02-15-INT-3-306-0000_IT.html,"  Alessandro Panza (ID).   – Signora Presidente, onorevoli colleghi, signora Commissaria, sono felice che si faccia questo dibattito, perché finalmente sulla questione delle terre rare emergerà tutta la pochezza della politica energetica europea, tutta l'ipocrisia della Commissione e tutta l'ottusità con cui pretendete di salvare il mondo senza accorgervi che lo state massacrando, imponendoci un modello di sostenibilità che sostenibile non lo è affatto.
E sì perché mentre ci obbligate a comprare le auto elettriche, che contengono dai nove agli undici chili di terre rare, che nel loro ciclo produttivo consumano, secondo i ricercatori dell'Università della California, tre-quattro volte l'energia necessaria per un'auto a motore termico, non tenete in considerazione le conseguenze di queste scelte. Quali? Per esempio le conseguenze ambientali. Per ottenere un solo chilo di gallio servono 50 tonnellate di roccia, e addirittura 200 per un chilo di lutezio, processi che avvengono con il consumo di migliaia di metri cubi di acqua, acidi solforici e nitrici, poi scaricati nel suolo o in mare.
Inoltre, sostenere il cambiamento del nostro modello energetico richiede già il raddoppiamento della produzione di metalli rari ogni quindici anni circa e nel corso dei prossimi trent'anni sarà necessario estrarre più minerali di quanti l'umanità ne abbia estratti negli ultimi 70 000 anni, e alcuni potrebbero già esaurirsi nei prossimi quattro o cinque anni.
Per non parlare poi delle conseguenze geopolitiche. Alcuni di questi metalli, che sono fondamentali per la produzione di sistemi di comunicazione, armamenti e beni di uso comune, sono nel 90-95 % nelle disponibilità della sola Cina e nella restante parte di paesi a lei alleati, mettendo l'Europa in una condizione di dipendenza ben peggiore di quella dal gas russo.
La realtà è che basate le vostre ideologie ambientaliste su menzogne e omissioni. Sì, perché Germania, Svezia, Francia e molti altri paesi europei hanno giacimenti di terre rare, ma non li estraggono perché inquina e quindi hanno deciso di delocalizzare l'impatto ambientale e l'inquinamento da estrazioni in paesi poveri, pronti a sacrificare il loro ambiente per arricchirsi, senza considerare che le conseguenze, comunque, le pagheremo tutti.
Sulle terre rare, di cui si parla sempre troppo poco, si consumerà probabilmente la fine della leadership europea, ma qualcuno sarà contento perché, anche se avremo un continente più povero, avremo raggiunto la neutralità climatica, ma ancora una volta sulla pelle dei cittadini che non ne possono nulla.
"
Alessandro PANZA,2023-02-13,IT,EU funding allocated to NGOs incriminated in the recent corruption revelations and the protection of EU financial interests (debate),https://www.europarl.europa.eu/doceo/document/CRE-9-2023-02-13-INT-1-172-0000_IT.html,"  Alessandro Panza,  a nome del gruppo ID. – Signora Presidente, onorevoli colleghi, signor Commissario, fa piacere che alla fine, ancora una volta, i fatti ci abbiano dato ragione. Abbiamo passato anni a porre il problema delle ONG, ma abbiamo ricevuto solo insulti e offese, anche da parte di qualcuno che veniva in quest'Aula a fare il moralizzatore, quello con la schiena dritta. Ecco, quel qualcuno oggi è in galera, spiace. Restiamo comunque garantisti, ognuno saprà dimostrare la propria innocenza, forse.
Alla fine anche la sinistra europea ha dovuto scoprire l'acqua calda, meglio tardi che mai. Resta però una domanda: se non fosse successo tutto questo caos, avreste fatto questo dibattito? Avreste permesso di far luce sulle ONG? Ovviamente no, perché il legame che c'è tra ONG e sinistra è troppo forte. Lo sappiamo bene che ci sono migliaia di ONG che lavorano veramente per il bene del prossimo, senza scopo di lucro, senza fare politica, con spirito di abnegazione, che non possiamo fare altro che ringraziare per il loro impegno. Ma proprio per questo ci chiediamo perché. Perché non avete fatto delle regole per proteggere le ONG sane da quelle usate per fare altro? Perché tutti noi siamo giustamente sottoposti a controlli rigidi dal punto di vista finanziario e le ONG no? Perché i lobbisti sono sottoposti, altrettanto giustamente, a severi controlli e adempimenti e le ONG no? Perché abbiamo delle regole che ancora oggi permettono a una ONG come ""No Peace Without Justice"" di avere già incassato oltre 1,3 milioni di EUR e a cui ne spettano ancora altri 1,4 senza che nessuno abbia mai controllato?
Invece avete provato a mistificare la realtà, perché questo è il vostro modo di fare. Lo avete fatto quando avete accolto Carola Rackete come una sorta di eroina dentro questo Parlamento, facendole raccontare la sua verità. Lo avete fatto con la Conferenza sul futuro dell'Europa, dove avete coinvolto associazioni di cittadini che nessuno sa chi o cosa rappresentino e soprattutto chi e come le finanzi. Lo avete fatto ogni volta che vi voltate dall'altra parte quando i vari Soros finanziano i parlamentari e i partiti come se nulla fosse. Forse avreste dovuto fare una commissione per lui sulle ingerenze, non sulla Lega.
Ma purtroppo, per qualcuno in quest'Aula, la realtà e la verità sono più forti e alla fine vincono sempre, come è successo oggi in Lombardia e in Lazio. E quindi buon lavoro ad Attilio Fontana, buon lavoro a Francesco Rocca e, soprattutto, grazie a Matteo Salvini. 
"
Alessandro PANZA,2023-02-13,IT,One-minute speeches on matters of political importance,https://www.europarl.europa.eu/doceo/document/CRE-9-2023-02-13-INT-1-263-0000_IT.html,"  Alessandro Panza (ID).   – Signora Presidente, onorevoli colleghi, apprendiamo da fonti di stampa che l'ennesima trovata della Commissione è quella di mettere fuori gioco le caldaie a gas.
Forse la crisi peggiore non è rappresentata dalla guerra in Ucraina, dalla COVID o dall'inflazione, ma è proprio incarnata dalla Commissione europea stessa. Perché dopo aver messo in ginocchio l'automotive europeo, messo sotto attacco la dieta mediterranea e le eccellenze italiane e aperto la via per affossare il mercato immobiliare, adesso vuole togliere ai cittadini quella che per decenni ha dipinto come la fonte di riscaldamento pulita, cioè il metano. Direi che siamo di fronte all'ennesima genialità degli euroburocrati, che come sempre vivono nella loro bolla distaccata dalla realtà, una realtà fatta di bollette sempre più alte e tasse sempre maggiori e sfide quotidiane sempre più ardue per arrivare a fine mese.
Non oso immaginare la ricaduta economica ed occupazionale di questa roboante idea. Penso sia venuto il momento di tornare con i piedi per terra e strutturare politiche realizzabili con tempistiche realistiche, senza affossare interi comparti e senza che tutti i costi ricadano sui nostri cittadini.
"
Alessandro PANZA,2023-02-01,IT,One-minute speeches on matters of political importance,https://www.europarl.europa.eu/doceo/document/CRE-9-2023-02-01-INT-1-199-0000_IT.html,"  Alessandro Panza (ID).   – Signor Presidente, onorevoli colleghi, sono passati ormai ottant'anni da quel 26 gennaio del 1943, in cui gli Alpini sopravvissero all'esercito russo nella battaglia di Nikolajewka. Una sopravvivenza scaturita dal sacrificio e dal profondo senso del dovere nell'affrontare una ritirata straziante da una guerra immotivata, tragica, ingiusta e sbagliata.
Ancora oggi, a ottant'anni di distanza, gli Alpini evocano quei valori di solidarietà, fratellanza e abnegazione che li porta a mettersi a disposizione dei propri concittadini e non solo ogni qualvolta un'alluvione, un terremoto o, peggio ancora, una guerra mettono in ginocchio le popolazioni inermi, ma ogni giorno, al servizio delle loro comunità, in gesti grandi e piccoli, con il solo scopo di fare del bene.
Oggi più che mai gli Alpini, nella loro incrollabile forza d'animo, incarnano concretamente quei valori fondamentali sui quali vogliamo costruire le nostre società: la pace, la condivisione, la solidarietà e l'altruismo.
È per questo che ritengo doveroso onorare il glorioso Corpo degli Alpini in quest'Aula. Viva gli Alpini, ""di qui non si passa"".
"
Alessandro PANZA,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-377-0000_IT.html,"  Alessandro Panza (ID).   – Signor Presidente, signora Commissaria, onorevoli colleghi, l'arroganza della sinistra in quest'Aula ormai non conosce più limiti. 
L'uso di dibattiti pretestuosi ormai ha superato il ridicolo. Siamo al teatro dell'assurdo. Tutti si aspettavano un dibattito serio e onesto sul ruolo delle ONG, visto quello che è successo proprio in questo Parlamento meno di un mese fa, invece no. Questa sera siamo qui a discutere di come questi piccoli cuccioli indifesi, le ONG, siano braccati da lupi famelici di Stati. 
E sapete perché? Uno è perché in Italia c'è un governo democraticamente eletto. So che democraticamente è una parola che vi fa paura, anche stamattina ne avete dato dimostrazione. E due perché volete provare a distogliere l'attenzione dai veri problemi, cioè i vostri. 
Poco vi importa se la stessa Commissione europea, di cui voi siete gli azionisti di maggioranza, con la raccomandazione 1365 del 2020, dice che le operazioni di salvataggio in mare da navi private vanno coordinate e gestite dagli Stati membri. E poco vi importa se le normative su cui è intervenuto ora il governo italiano siano quelle scritte da un certo Marco Minniti, ministro dell'Interno del Partito Democratico. 
No, a voi importa mistificare la realtà per nascondere i fatti. Quali? Le norme italiane che ostacolano le ONG le ha scritte la sinistra. È un fatto. Le più partenze equivalgono a più morti. È un fatto. Le ONG agiscono come pull factor e si vogliono sostituire agli Stati nazionali nelle operazioni di ricerca e soccorso, pretendendo di dettare le regole. È un fatto. Lo dice Frontex. La sinistra usa le ONG come bancomat per prendere i soldi dai paesi terzi. Purtroppo è un fatto anche questo, ma nel teatro dell'assurdo tutto è possibile. 
Sappiate però che fuori da quella porta il teatro finisce. I conti con la realtà prima o poi li dovrete fare. Anzi, qualcuno dei vostri ha già iniziato a farli.
"
Alessandro PANZA,2022-11-23,IT,Protection of livestock farming and large carnivores in Europe (debate),https://www.europarl.europa.eu/doceo/document/CRE-9-2022-11-23-INT-3-444-0000_IT.html,"  Alessandro Panza (ID).   – Signor Presidente, onorevoli colleghi, qualche settimana fa in un comune della Valchiavenna è stata rinvenuta la testa di un lupo appesa a un cartello stradale. È stato un atto deprecabile, violento, da condannare, che tuttavia testimonia il grado di conflittualità tra grandi carnivori e popolazioni locali e dimostra il fallimento dei programmi LIFE, con più di 24 milioni di euro spesi.
La realtà è che la popolazione dei lupi in Europa è in costante aumento: sono ormai più di 21 000 le unità accertate, anche se sappiamo essere molte di più. Agricoltori e allevatori, i veri custodi dell'ecosistema montano e della biodiversità, si sentono abbandonati e addirittura presi in giro da quelle istituzioni che invece dovrebbero sostenerli e tutelarli. Solo in Italia in cinque anni si sono registrate 18 000 predazioni, con 44 000 capi abbattuti a causa del lupo. E questi sono solo una minima parte, perché ormai gli allevatori non denunciano nemmeno più.
Si dice che per risolvere un problema il primo passo sia prenderne atto, Commissario, ecco, prendetene atto, noi ormai l'abbiamo fatto da tempo. Voi invece non girate la testa dall'altra parte, permettete che vengano messi in campo tutti gli strumenti possibili per superare questa situazione. La parola d'ordine deve essere gestione, altrimenti lo scontro non potrà che peggiorare.
Esistono proposte condivisibili – penso a quella svizzera – che possono trovare un punto di incontro sostenibile tra le esigenze delle popolazioni locali che, per quanto mi riguarda, avranno sempre la priorità, e le esigenze naturalistiche e di conservazione di biodiversità. 
Non vanificate secoli di storia, tradizione e sacrificio nella ricerca di un falso mito nelle nostre montagne, che invece rischia di riportare il lupo ma di far sparire l'uomo.
"
Alessandro PANZA,2022-10-17,IT,"The Rule of Law in Malta, five years after the assassination of Daphne Caruana Galizia (debate)",https://www.europarl.europa.eu/doceo/document/CRE-9-2022-10-17-INT-1-098-0000_IT.html,"  Alessandro Panza,  a nome del gruppo ID. – Signora Presidente, onorevoli colleghi, oggi siamo qui per parlare di giustizia, la giustizia che equamente dovrebbe essere riservata agli Stati e pertanto ai cittadini, che hanno bisogno di sentire che le istituzioni europee trattano equamente tutti i casi di violazione.
Abbiamo posto sul banco degli imputati la Polonia e l'Ungheria e – Dio non voglia – anche l'Italia, per i loro governi troppo di destra, che mettevano in discussione il cosiddetto Stato di diritto, abbiamo temuto per la democrazia in questi paesi, adottato risoluzioni ed espresso giudizi severi nei confronti di chi ha manifestato una legittima sfiducia nel sistema europeo. Ma niente è stato detto a proposito di Malta. La giornalista Daphne Caruana Galizia ha perso la vita barbaramente per aver denunciato i loschi traffici che vedono Malta crocevia di migranti, droga e petrolio. Il governo Muscat ha permesso che sul suolo europeo facessero ingresso il riciclaggio e la corruzione, tutto questo sotto il silenzio di un'Unione europea di sinistra, troppo impegnata a denigrare i governi di destra.
Allora io mi unisco alla voce di Matthew Caruana Galizia e chiedo se la morte della madre sia il prezzo da pagare per la costruzione del gasdotto di Mellitah, già finanziato in parte con i fondi europei e incluso nel quinto elenco dei progetti di interesse comune dell'Unione europea. Siamo di fronte a una grave forma di ingiustizia per cui ci si aspettava un maggiore coinvolgimento, una maggiore attenzione delle alte sfere europee, con l'imposizione magari di adeguate contromisure, e invece niente.
Perché questo era ed è tuttora il caso in cui una maggiore attenzione mediatica e istituzionale sarebbe stata opportuna e necessaria. Questo è il caso in cui si verifica una grave violazione dello Stato di diritto, culminato addirittura con un omicidio. Ma come sempre, in questo Parlamento si usano due pesi e due misure, e quando a sbagliare è uno Stato governato dalla sinistra, il perdono viene concesso facilmente e lo sguardo rivolto altrove, anche a costo di sacrificare la giustizia.
"
Alessandro PANZA,2022-06-08,IT,The massacre of Christians in Nigeria (debate),https://www.europarl.europa.eu/doceo/document/CRE-9-2022-06-08-INT-3-397-0000_IT.html,"  Alessandro Panza,  a nome del gruppo ID. – Signora Presidente, onorevoli colleghi, signor Commissario, sono molto amareggiato che un dibattito così importante venga relegato all'ultimo dibattito della sera, con un'Aula vuota, come se fosse qualcosa da nascondere sotto il tappeto, come se fosse qualcosa di cui vergognarsi.
5 898 sono stati i cristiani assassinati solo nel 2021, 16 persone al giorno uccise per il loro credo religioso. Di queste il 78 % solo in Nigeria. Qualcuno in quest'Aula ha avuto persino il coraggio di respingere un dibattito su questa questione all'ultima plenaria, salvo poi dover far marcia indietro perché qualche giorno fa un attentato con 50 morti, di cui molti bambini, ha fatto cambiare idea a qualcuno. Per questo ci troviamo qui questa sera, anche se un po' di nascosto, mica che si voglia offendere qualcuno.
Onorevoli colleghi, signor Commissario, l'Europa ha nelle sue fondamenta le radici cristiane, che vi piaccia oppure no. È quindi un obbligo, è un dovere morale per l'Europa diventare baluardo della difesa della cristianità nel mondo. Ci sono 360 milioni di cristiani nel mondo perseguitati solo perché osano farsi il segno della croce, anche in Nigeria. Non possiamo girarsi dall'altra parte, queste persone si aspettano qualcosa da noi. È un dovere politico, è un dovere istituzionale, ma soprattutto è un dovere morale difendere i cristiani minacciati nel mondo.
"
Alessandro PANZA,2022-05-03,IT,The follow up of the Conference on the Future of Europe (debate),https://www.europarl.europa.eu/doceo/document/CRE-9-2022-05-03-INT-2-240-0000_IT.html,"  Alessandro Panza (ID).   – Signora Presidente, onorevoli colleghi, Commissaria, siamo giunti al termine di questo esperimento. Non saprei come altro chiamarlo. Un esperimento che aveva l'ambizione di portare le istituzioni dai cittadini, ma non ha fatto altro che portare i cittadini, o meglio una sparuta minoranza di cittadini, che non sappiamo scelti bene come, dentro il vortice delle istituzioni. 
Un esperimento che da subito ha dato l'impressione di non guardare tanto al risultato, ma di fare, un fare compulsivo, disorganizzato e soprattutto senza chiari obiettivi e finalità. Ovviamente con queste premesse, il risultato non poteva essere che quello che oggi è sotto gli occhi di tutti. La montagna ha partorito un topolino. Un topolino fatto di raccomandazioni, in larga parte condivisibili, questo sì, ma che in altrettanto larga parte sono già oggetto di discussioni politiche e che quindi non hanno portato grosse novità. 
Un topolino che ha fatto anche raccomandazioni chiaramente etero dirette come quelle sulle liste transnazionali. Se pensiamo che i cittadini europei le considerino una priorità, forse sarebbe meglio che si uscisse un attimo dalla comfort zone di palazzo e si andasse a parlare con la gente vera che in questo momento ha ben altri problemi, ben altre preoccupazioni. 
Ammettiamolo, è stato un esperimento che ha completamente mancato il suo obiettivo, a meno che il suo obiettivo non fosse quello di dare una parvenza di legittimità popolare alle posizioni che sono molto ben radicate dentro il palazzo. Ma solo qui. Certo, non sapremo mai con esattezza quanto sia costato questo esperimento, ma ci auguriamo che la lezione sia che la politica torni ad avere il suo legittimo primato decisionale senza vergognarsene, pur coinvolgendo attivamente e concretamente tutti i cittadini, anche e soprattutto quelli più critici, che non hanno avuto alcuna voce all'interno di questa iniziativa, motivo in più per ritenere questo esperimento un fallimento. Peccato. Tutti ci abbiamo creduto, ma abbiamo, avete perso un'altra occasione per avvicinare veramente i cittadini europei a queste istituzioni. 
"
Alessandro PANZA,2022-04-07,IT,Increased pre-financing from REACT-EU (debate),https://www.europarl.europa.eu/doceo/document/CRE-9-2022-04-07-INT-4-012-0000_IT.html,"  Alessandro Panza,  a nome del gruppo ID. – Signor Presidente, signora Commissaria, onorevoli colleghi, ancora una volta la politica di coesione si dimostra lo strumento principale e immediato da mettere a disposizione per affrontare l'emergenza che l'Unione europea si trova a dover fronteggiare.
Quindi bene che ci sia questa disposizione, questo incremento del prefinanziamento di REACT-EU, che si vada verso il CARE+, che ci sia una risposta concreta e immediata per popolazioni che stanno soffrendo, per Stati che stanno lottando in prima linea per l'accoglienza soprattutto dei rifugiati e di coloro che stanno scappando da una guerra, della quale ancora fatichiamo a capire il senso.
Serve, da parte degli Stati membri, laddove ancora siamo un po' fermi e un po' indietro, non perdere però ulteriore tempo sugli accordi di partenariato e sulla politica di coesione, per evitare di oscurare l'importanza di questa politica e dare l'impressione che agli Stati interessi poco. Quindi un'esortazione anche agli Stati membri e a quelle regioni che ancora faticano a trovare gli accordi di partenariato.
"
Alessandro PANZA,2022-03-24,IT,Refugees in Europe: CARE (debate),https://www.europarl.europa.eu/doceo/document/CRE-9-2022-03-24-INT-2-096-0000_IT.html,"  Alessandro Panza,  a nome del gruppo ID. – Signora Presidente, onorevoli colleghi, signora Commissaria, la grave crisi umanitaria che sta colpendo l'Europa in queste settimane è un evento sconvolgente. La guerra di Putin ha obbligato milioni di donne e bambini ucraini a fuggire dalla loro terra sotto il suono delle sirene antiaeree e delle bombe. Le immagini drammatiche che vediamo al confine con la Polonia ci devono far riflettere e agire prontamente. Chi scappa da una guerra vera deve essere aiutato subito e senza tentennamenti.
Ho dunque apprezzato la reattività e la tempestività e la concretezza con cui la Commissione ha preparato la proposta CARE. Ringrazio altresì il presidente e i coordinatori della commissione REGI con i quali, nonostante qualche incertezza iniziale, si è poi lavorato unitariamente e fruttuosamente. Per questo, come gruppo Identità e Democrazia, il nostro supporto sarà senza indugio.
Con riferimento all'azione di coesione per i rifugiati in Europa, ben vengano la flessibilità e la rapidità di questo nuovo strumento volto a sostenere e a soddisfare le prime necessità dei rifugiati ucraini. E ben venga la proroga per tutto il 2022 della possibilità di cofinanziamento da parte dell'Unione europea del 100 % per i finanziamenti della politica di coesione del periodo 2014-2020. 
Questo contribuirà ad alleviare le pressioni di bilancio sugli Stati membri e sulle regioni, già duramente provati dall'impatto esteso della crisi pandemica. Dobbiamo però non dimenticare due aspetti importanti. Il primo è che si tratta di una riallocazione di risorse della precedente programmazione e quindi non ci saranno risorse aggiuntive. Il secondo è che non si dovrà in alcun modo allargare il perimetro di questo strumento. 
In questo particolare quadro storico non abbiamo una sola emergenza, ma sussistono molteplici fattori di crisi che gravano sulle regioni e sulla politica di coesione. Penso all'esplosione dei costi dell'energia, all'approvvigionamento delle materie prime che stanno mettendo in difficoltà i cittadini e le imprese di molte regioni, come ad esempio le aree montane del mio paese. Ancora una volta, la politica di coesione ha dimostrato di essere lo strumento ideale per affrontare le emergenze. E forse questo dovrebbe anche farci riflettere su come manchino a volte politiche strategiche di lungo periodo. Ma non è questa la sede per discuterne.
Concludo, Presidente, con un doveroso e sincero ringraziamento ai governi locali e nazionali che fin da subito si sono adoperati per gestire questa emergenza e del quale mi aspetto il dovuto e rispettoso riconoscimento da parte di tutta quest'Aula. 
"
Alessandro PANZA,2022-03-10,IT,Transparency and administrative standards - the treatment of public access requests based on Regulation (EC) No 1049/2001 (debate),https://www.europarl.europa.eu/doceo/document/CRE-9-2022-03-10-INT-4-016-0000_IT.html,"  Alessandro Panza,  a nome del gruppo ID. – Signor Presidente, signora Commissaria, signora Presidente della Commissione europea, onorevoli colleghi, la trasparenza per chi ricopre un ruolo istituzionale di così alto livello non solo è un dovere amministrativo e soprattutto etico, ma anche la garanzia del proprio buon operato, che può essere così sgombro da illazioni, dubbi o fraintendimenti. Se poi l'oggetto di questa scarsa trasparenza fosse la più grossa crisi che l'Europa e le sue istituzioni si sono trovate ad affrontare, la chiarezza diventa un imperativo irrinunciabile. Forse è proprio questo lo spirito con cui il Mediatore europeo che, interpellata sull'accesso al testo di alcuni SMS che lei avrebbe scambiato con il CEO di Pfizer, ha ribadito, cito: ""l'accesso ai documenti UE è un diritto fondamentale"".
Purtroppo dall'inizio dell'emergenza Covid ci sono stati diversi momenti in cui la Commissione ha mancato di trasparenza e ogni volta che ciò accade la sua credibilità viene incrinata. Pensiamo a quando si scoprì per caso, grazie a Wikileaks, che la Commissione finanziava il laboratorio di Wuhan e solo grazie a un'interrogazione del nostro gruppo la stessa Commissione ha dovuto ammettere che quel laboratorio non era ottemperante alla documentazione richiesta, oppure quando quest'Aula ha chiesto fortemente di poter vedere i contratti di acquisto dei vaccini anti-Covid con le principali case farmaceutiche mondiali, salvo poi vedersi consegnare dei documenti in larga parte censurati.
Presidente, noi siamo convinti della sua buona fede nell'affrontare una crisi politica e sociale mai vista e che ha richiesto uno sforzo politico incredibile, ma non possiamo lasciare spazio a dubbi, ed è per questo che la questione dei cosiddetti SMS non è solo per sapere se ci sono o cosa contengono, ma devono essere lo strumento per dimostrare che la Commissione è al di sopra di ogni sospetto, affinché nessuno possa speculare, travisare sulla mancanza di trasparenza oppure, peggio, pensare che qualcuno anteponga gli interessi commerciali, magari con la Cina, agli interessi dei cittadini europei.
Signora Presidente, lo dobbiamo alle vittime del Covid, lo dobbiamo alle famiglie che hanno subito e stanno subendo le conseguenze sanitarie ed economiche della pandemia, lo dobbiamo a tutti i cittadini europei.
Concludo, Presidente: si dice sempre che questa è la casa dei cittadini europei, ebbene, allora che sia una casa di vetro e inondata di luce, dove non ci sia mai spazio per nessuna ombra.
"
Alessandro PANZA,2022-03-07,IT,Implementation of the 2021-2027 cohesion policy (debate),https://www.europarl.europa.eu/doceo/document/CRE-9-2022-03-07-INT-1-042-0000_IT.html,"  Alessandro Panza,  a nome del gruppo ID. – Signora Presidente, signora Commissaria Ferreira, onorevoli colleghi, purtroppo non siamo ancora usciti da una crisi che ci troviamo catapultati dentro un'altra crisi, ben più grave per certi versi, una crisi che ci dimostra quanto la nostra politica di transizione fosse dipendente da qualcuno che forse non volevamo e quanto questo ci costerà nei mesi e negli anni a venire, dimostrando la nostra impreparazione ad assumere questo ruolo.
La politica di coesione può e deve fare tanto per far fronte a queste crisi che si sono avvicendate e che avranno bisogno di molto tempo per essere risolte. Ma bisogna anche dare modo agli Stati membri di poter affrontare correttamente i piani di partenariato per poter far fronte alle esigenze che la Commissione pone.
Uno tra tutti è l'accavallamento che c'è in molti stati tra il Next Generation EU e la politica di coesione, che sta creando, soprattutto a livello locale e a livello regionale, un intasamento di lavoro, un intasamento di burocrazia che crea grosse difficoltà allo svolgimento di questi piani.
Quindi, l'appello alla Commissione è di tenere conto, in primo luogo, della particolare situazione che stiamo vivendo a livello internazionale e delle ripercussioni che questo ha, non da ultimo sull'aspetto energetico, e del costo che ha a livello sociale ed economico e a livello energetico, e, in secondo luogo, del sovraccarico burocratico che le amministrazioni, soprattutto locali e regionali, hanno in questo difficile periodo.
"
Alessandro PANZA,2022-02-15,IT,Strengthening Europe in the fight against cancer(debate),https://www.europarl.europa.eu/doceo/document/CRE-9-2022-02-15-INT-2-047-0000_IT.html,"  Alessandro Panza (ID).   – Signora Presidente, onorevoli colleghi, signora Commissaria, ringrazio tutti i colleghi che hanno collaborato alla stesura di questo documento.
Tanto si sta facendo sulla prevenzione, ma tanto ancora dobbiamo fare sulle procedure di cura di queste malattie che, se in alcuni casi fortunatamente si vanno via via cronicizzando, in altri, purtroppo, portano con sé ancora tutto il loro mortale potenziale.
Il cancro è una malattia complessa. Per migliorare le sue cure è necessario un approccio multidisciplinare e collaborativo, che sempre metta al centro dell'attenzione il paziente e le sue esigenze. Le units dedicate, come le breast units o le pancreas units, queste ultime ancora in fase embrionale, portano con sé il modello hub and spoke e sono il riferimento organizzativo che garantisce equità e rapidità di accesso alle cure.
Tuttavia, tale modello è attuabile solo se supportato da adeguate tecnologie digitali e con una migliore facilità di condivisione dei dati, necessari a poter seguire costantemente e scrupolosamente i pazienti. È proprio su queste nuove tecnologie, grazie anche agli obiettivi del Next Generation EU, che possiamo e dobbiamo fare uno sforzo comune.
In ultimo, permettetemi di richiamare l'attenzione sulla necessità di non demonizzare prodotti che cancerogeni non sono. Penso ad un caso citato da tanti colleghi, ovvero il vino. Promuoviamo invece uno stile di vita sano e un consumo responsabile di una bevanda che fa parte del nostro patrimonio storico e culturale europeo.
"
Alessandro PANZA,2022-02-15,IT,Corruption and human rights (continuation of debate),https://www.europarl.europa.eu/doceo/document/CRE-9-2022-02-15-INT-2-287-0000_IT.html,"  Alessandro Panza (ID).   – Signor Presidente, onorevoli colleghi, come purtroppo spesso accade in quest'Aula si usa un tema importante per fare della bassa propaganda. Ritengo che sia fondamentale però analizzare il nesso tra diritti umani e la corruzione, come affrontato nel testo, anche se in alcune parti l'approccio usato è astratto e contaminato da troppa ideologizzazione, ma lo sappiamo.
Come ad esempio, a mio avviso, sarebbe interessante e necessario approfondire il tema della corruzione anche nel campo dell'accoglienza dei richiedenti asilo. Episodi di corruzione nella tutela dei diritti umani in questo campo non sono più tollerabili. È risaputo che questo tipo di attività è stata al centro di numerosi fenomeni di illegalità, generando non pochi danni agli enti pubblici e alle persone che realmente necessitano di tutela internazionale. Troppi si sono arricchiti grazie alla corruzione in questo ambito.
Temi come questi dovrebbero essere al centro dell'azione del Parlamento. Accantoniamo per un attimo le ideologie e agiamo in modo incisivo e pragmatico contro la corruzione di chi si incensa a protettore dei diritti umani e degli ultimi, ma poi ha come unico interesse pianificare atti di corruzione per arricchirsi.
"
Alessandro PANZA,2021-12-14,IT,European Year of Youth 2022 (debate),https://www.europarl.europa.eu/doceo/document/CRE-9-2021-12-14-INT-2-085-0000_IT.html,"  Alessandro Panza (ID).   – Signor Presidente, signora Commissaria, onorevoli colleghi, il Covid è stato un anno disastroso per le giovani generazioni, pensiamo alla didattica a distanza, al mancato coinvolgimento sociale che hanno avuto soprattutto gli studenti in questo anno, quindi è opportuno e necessario questo Anno europeo dei giovani, se va nella giusta direzione. Se va nella direzione di creare delle politiche di lungo periodo, finalizzate a sviluppare il concetto di gioventù negli anni a venire.
Anche per il programma Erasmus, non semplicemente per insegnare ai giovani ad andare via, ma anche per insegnare ai giovani a rientrare, a riportare a casa quelle esperienze che vengono fatte all'estero, magari per andare a popolare quei paesi che troppo spesso vengono spopolati, soprattutto nelle aree marginali e montane dei nostri territori.
Ma se l'Anno europeo dei giovani diventa un altro atto di propaganda come la fallimentare Conferenza sul futuro dell'Europa, che da mesi ci impegna senza produrre alcun risultato, ebbene no, questo non ci sta bene, non ci sta bene perché vogliamo per i giovani un futuro e non propaganda.
"
Alessandro PANZA,2021-12-14,IT,Situation at the Ukrainian border and in Russian-occupied territories of Ukraine (debate),https://www.europarl.europa.eu/doceo/document/CRE-9-2021-12-14-INT-2-183-0000_IT.html,"  Alessandro Panza (ID).   – Signora Presidente, signor Alto rappresentante, onorevoli colleghi, condividiamo le preoccupazioni per quanto sta accadendo tra Ucraina e Russia e serve il massimo impegno di tutti per scongiurare qualsiasi tipo di escalation che possa sfociare in un conflitto armato, minaccia che per ora sembra solo tale ma che, se disgraziatamente dovesse concretizzarsi, porterebbe a conseguenze drammatiche per un'Europa già duramente provata dalla pandemia.
Ampliando però un po' il campo visivo sullo scacchiere internazionale non possiamo fingere che non ci sia un convitato di pietra in tutta questa situazione, che nessuno ha citato. Desta infatti particolare preoccupazione la notizia secondo cui il Presidente della Turchia Erdoğan si sia proposto come mediatore nella disputa tra Ucraina e Russia.
Caro Alto rappresentante, qual è la posizione dell'Europa su questo tema? Ma soprattutto, quando usciremo da questa situazione di imbarazzo? Dico imbarazzo perché siamo in una situazione in cui sembra si continui a ignorare i fatti. Vogliamo continuare a ignorare che la Turchia acquisti sistemi antimissilistici dalla Russia pur essendo membro della NATO? Vogliamo continuare a ignorare il fatto che la Turchia vende droni all'Ucraina? 
Vogliamo continuare a fingere che il comportamento della Turchia non abbia come scopo quello di impedire un conflitto, ma solo quello di consolidare la propria egemonia geopolitica su tutto il confine orientale e meridionale dell'Europa, partendo proprio dall'Ucraina e arrivando fino alla Libia? Vogliamo continuare a sottostare al ricatto dei migranti portato avanti dal regime turco, che poi abbiamo visto trovare anche degli emulatori come accaduto sul confine polacco-bielorusso solo poche settimane fa?
Solo perché l'Europa non è in grado di fare una seria politica di frontiera lasciandola solo agli Stati membri. Se la politica estera europea vuole finalmente battere un colpo e smettere di essere in balia degli eventi, oltre ad annunciare le solite sanzioni, inizi a prendere delle decisioni serie e smetta di finanziare il dittatore turco. 
Smettiamo di raccontarci la favola che i miliardi di euro che l'Europa dà alla Turchia servono per le minoranze e per favorire un processo di democratizzazione, mentre sappiamo benissimo che sono solo soldi dei cittadini europei che vengono usati da Erdoğan per consolidare il proprio potere geopolitico.
"
Alessandro PANZA,2021-10-21,IT,Insurance of motor vehicles (debate),https://www.europarl.europa.eu/doceo/document/CRE-9-2021-10-21-INT-4-107-0000_IT.html,"  Alessandro Panza (ID).   – Signor Presidente, signora Commissaria, onorevoli colleghi, volevo ringraziare la relatrice per il lavoro svolto. Noi del nostro gruppo spesso siamo critici e caustici anche nelle critiche, ma riconosciamo quando un lavoro viene fatto bene, e soprattutto viene fatto per il bene dei cittadini europei, che traggono un vantaggio da questi accordi.
Noi appunto possiamo dirci sostanzialmente soddisfatti del risultato, perché è stato chiarito per esempio il campo di applicazione della normativa, quindi si vanno a normare anche i veicoli elettrici e gli scooter elettrici, anche se su questo si potrebbe ampliare un po'. In Italia c'è un dibattito sul normare anche dal punto di vista assicurativo per esempio i monopattini o tutto ciò che non ha una trazione cosiddetta muscolare. Tutto ciò che ha una trazione assistita elettricamente andrebbe in qualche modo regolamentato anche dal punto di vista assicurativo.
Importante risulta essere anche l'aumento della protezione per le persone lese, anche in caso di incidenti con veicoli di un altro paese, con veicoli stranieri. Per chi viene da territori di confine come me, sono cose che purtroppo succedono abbastanza frequentemente, quindi è un altro punto importante.
Diciamo che la cosa più importante di questo provvedimento, comunque, rimane la tutela dei cittadini, soprattutto per quanto riguarda l'armonizzazione degli importi minimi, così come la tutela delle garanzie per le compagnie che falliscono, che comunque consentono ai cittadini europei di trovare il risarcimento, di trovare soddisfazione nel momento in cui sono vittime di un incidente. Chi subisce un danno deve essere comunque risarcito, deve essere comunque soddisfatto.
Per quanto riguarda invece il lavoro sulla riduzione delle vittime degli incidenti stradali, qui c'è ancora tanto lavoro da fare, ma su questo sono sicuro che ci adopereremo in maniera attiva tutti quanti.
"
Alessandro PANZA,2021-09-14,IT,Natural disasters during the summer 2021 - Impacts of natural disasters in Europe due to climate change (debate),https://www.europarl.europa.eu/doceo/document/CRE-9-2021-09-14-INT-2-098-0000_IT.html,"  Alessandro Panza (ID).   – Signor Presidente, signora Commissaria, onorevoli colleghi, innanzitutto permettetemi di esprimere ancora una volta il cordoglio per le vittime delle inondazioni in Germania e per gli incendi nel sud Europa.
L'Italia negli ultimi vent'anni ha registrato poco meno di 20 000 morti per le catastrofi naturali ed è sesta nel mondo per numero di vittime, mentre a livello economico si registra una perdita di circa 28 miliardi di euro come diretta conseguenza dei disastri. In montagna, in particolare, oltre agli incendi abbiamo sempre più numerose alluvioni che causano allagamenti e frane, spesso dovuti all'incuria e all'abbandono del territorio.
Per tornare a tutelare queste aree serve incentivare un utilizzo più esteso e consapevole, permettendo ad agricoltura e pastorizia di strutturarsi e poter tornare ad essere i guardiani di quelle terre che oggi, troppo spesso, vengono abbandonate.
Però se vogliamo salvare la montagna e le zone rurali e chi ci abita dobbiamo tutelare l'attività rurale: non può esserci vita senza lavoro. Troppo spesso l'Europa è accecata dalla sua ideologia ambientalista, impone leggi e vincoli che, dati alla mano, non servono né a preservare l'ambiente né tantomeno a garantirne la sostenibilità.
Chiudo ringraziando tutti i vigili del fuoco e tutti i volontari che hanno messo a rischio la propria vita per tutelare i nostri amati territori.
"
Alessandro PANZA,2021-06-23,IT,The future of EU-Swiss relations (continuation of debate),https://www.europarl.europa.eu/doceo/document/CRE-9-2021-06-23-INT-1-084-0000_IT.html,"  Alessandro Panza,  a nome del gruppo ID. – Signor Presidente, onorevoli colleghi, mi mancava di avere la colpa anche del fallimento dei negoziati tra l'Unione europea e la Svizzera, perché è sempre colpa dei populisti laddove lo si voglia vedere.
Faccio presente ai colleghi che per litigare bisogna sempre essere in due, quindi evidentemente non ho ancora sentito, né dal Commissario né da chi mi ha preceduto, una parola di biasimo nei confronti della Commissione europea perché, magari, anche la Commissione europea può aver sbagliato qualcosa, chi lo sa, magari questo dogma mettiamolo in discussione.
Faccio fatica a capire perché con la Turchia e la Cina arriviamo sempre a un accordo e con la Svizzera, che è uno Stato pienamente democratico, si arriva a far saltare il banco.
Serve cambiare evidentemente passo, perché è effettivamente necessario tornare a ricucire i rapporti con la Turchia, però magari cambiando il team negoziale e cambiando il focus degli obiettivi dell'Unione europea, e trovare finalmente un accordo con la Svizzera che, ricordo, per la sola Italia, ha una bilancia commerciale in positivo: esportiamo in Svizzera 14 miliardi di euro all'anno e ne importiamo per 18, quindi è vero che abbiamo rapporti con la Svizzera, ma ci guadagniamo anche con la Svizzera.
Quindi serve assolutamente tornare ad avere un colloquio aperto, chiaro ed efficace con gli amici elvetici.
"
Alessandro PANZA,2021-05-18,IT,"Erasmus+: the Union Programme for education and training, youth and sport (debate)",https://www.europarl.europa.eu/doceo/document/CRE-9-2021-05-18-INT-2-348-0000_IT.html,"  Alessandro Panza,  a nome del gruppo ID. – Signor Presidente, signora Commissaria, onorevoli colleghi, permettetemi di aprire questo intervento ricordando un uomo di grande cultura italiano, scomparso quest'oggi Franco Battiato.
Dopo una lunga e combattuta trattativa tra Parlamento e Commissione, senza dimenticare il lavoro svolto dalla commissione CULT, la dotazione finanziaria per Erasmus 2021-2027 è stata portata a 28,4 miliardi di euro, fondo che rappresenta un importo quasi doppio rispetto al programma precedente del 2014-2020.
È bene ricordare come Erasmus+ è il programma dell'Unione europea nel settore dell'istruzione, della formazione, della gioventù e dello sport. Il precedente progetto ha funzionato e oggi Erasmus+ accresce le opportunità rivolte a un numero maggiore di giovani e nei confronti di un'ampia gamma di organizzazioni. All'interno del programma 2021-2027 assumono ruoli centrali alcuni temi, quali l'inclusione sociale, la sostenibilità ambientale e la transizione verso il digitale.
A fronte di tutto questo è bene però non illudere le nuove generazioni europee di un futuro radioso e senza confini, assopendo ogni senso di identità culturale e di appartenenza con la promessa di divertimento e mobilità transnazionale. La generazione Erasmus è quella dell'homo novus che non deve essere intesa come il cittadino del mondo, privato di ogni cittadinanza e radicamento. Il principio da mantenere è quello del cittadino della propria nazione, al quale, solo attraverso la consapevolezza della propria identità culturale, è possibile confrontarsi con le altre culture e acquisire una conoscenza più approfondita del mondo e delle sue opportunità.
Infine, il progetto Erasmus+ non sia una distrazione e una forma di indottrinamento ideologico europeista fine a se stesso o, peggio, utilizzato dal mainstream globalista per addomesticare e mercificare le nuove generazioni. Erasmus+ sia invece il veicolo del motto dell'Unione europea, ""Uniti nelle diversità"".
"
Alessandro PANZA,2021-03-25,IT,European strategy for data – Commission evaluation report on the implementation of the General Data Protection Regulation two years after its application (debate),https://www.europarl.europa.eu/doceo/document/CRE-9-2021-03-25-INT-2-064-0000_IT.html,"  Alessandro Panza (ID).   – Signora Presidente, onorevoli colleghi, il GDPR è uno strumento importante per la difesa della privacy di ognuno di noi ed è un punto fondamentale.
Serve però essere molto, molto franchi anche sulle ricadute pratiche dipendenti da questo provvedimento: troppo spesso le piccole o soprattutto le piccolissime aziende vedono questo provvedimento come l'ennesimo adempimento burocratico e quindi come l'ennesimo costo, che a volte sembra essere eccessivo o persino superfluo.
Le sfide dell'imminente futuro in merito, ad esempio, all'implementazione dell'intelligenza artificiale devono avere le giuste condizioni per poter recuperare il divario accumulato con concorrenti come Stati Uniti e Cina.
Per fare questo serve avere un approccio maggiormente dinamico, sempre senza precludere la sicurezza, nella gestione dei dati per poter permettere alle imprese di essere competitive.
In ultimo, un appello affinché la condivisione dei dati soprattutto sulla pubblica sicurezza possa diventare la normalità per prevenire la diffusione di reti criminali sul territorio europeo.
"
Alessandro PANZA,2021-02-09,IT,The situation in Myanmar (debate),https://www.europarl.europa.eu/doceo/document/CRE-9-2021-02-09-INT-2-257-0000_IT.html,"  Alessandro Panza (ID).   – Signor Presidente, onorevoli colleghi, signor Alto rappresentante, la situazione in Myanmar a seguito del colpo di Stato avvenuto nel corso della scorsa settimana desta pesanti e molteplici preoccupazioni. 
Desta preoccupazione la mancanza di notizie della presidente eletta nelle scorse libere e democratiche elezioni dello scorso novembre, Aung San Suu Kyi, e l'arresto di centinaia di leader politici.
Desta preoccupazione l'introduzione della legge marziale nelle principali città del paese, decisione presa con il solo scopo di reprimere le proteste che stanno riempiendo le strade in tutto il paese, causando numerosi feriti colpiti da proiettili di gomma e gas lacrimogeni. Desta preoccupazione questa escalation che rischia di compromettere il fragile percorso avviato verso la democrazia compiuta.
Ma soprattutto desta preoccupazione il ruolo della Cina, che da più parti viene indicata come il vero regista che ha portato al potere il generale Min Aung Hlaing, e il veto posto in seno al Consiglio di Sicurezza dell'ONU della stessa Cina non fa altro che aumentare questi sospetti. È noto come la Cina stia attuando una strategia di egemonia globale sul piano commerciale, finanziario e militare, e l'accesso al Golfo del Bengala e all'Oceano Indiano via Myanmar rientra perfettamente in questo contesto.
La voluta mancanza di trasparenza sulla gestione del COVID a scapito di tutta l'economia globale, la repressione violenta di Hong Kong, la discutibile gestione dei diritti umani e il continuo atteggiamento aggressivo sul piano commerciale richiedono una risposta forte, coesa e rapida da parte di tutto l'Occidente. 
L'Unione europea faccia sentire la propria voce. La democrazia in Myanmar non è solo un valore irrinunciabile per i birmani, ma è necessaria per la stabilità di tutto il continente asiatico e l'argine alle mire cinesi. 
"
Alessandro PANZA,2020-12-15,IT,Additional resources in the context of the COVID-19 pandemic: REACT-EU (debate),https://www.europarl.europa.eu/doceo/document/CRE-9-2020-12-15-INT-2-108-0000_IT.html,"  Alessandro Panza (ID).   – Signora Presidente, gentile Commissaria, presidente della commissione, finalmente ci troviamo a commentare un provvedimento, un regolamento che si lascia alle spalle un passato fatto di bizantinismi burocratici e di vincoli assurdi per le autorità locali e per i cittadini, introducendo ad esempio la flessibilità e il cofinanziamento al 100 % e il coinvolgimento diretto delle regioni, che sono solo una piccola parte degli aspetti positivi di REACT-EU. 
Oggi siamo qui per valutare positivamente un provvedimento che, finalmente, guarda al futuro, un futuro fatto di regole più sensate, più semplici, più utili e soprattutto più vicine alle esigenze delle popolazioni europee, con l'auspicio ovviamente che esse vengano mantenute anche su tutti i futuri provvedimenti della politica di coesione e di Next Generation EU.
Un provvedimento che, tra i vari aspetti concreti e positivi, grazie anche al contributo della Lega e del gruppo ID, tiene finalmente conto in maniera esplicita anche delle aree montane, zone troppo spesso dimenticate e non adeguatamente considerate nel processo legislativo europeo, nonostante esse siano ampiamente presenti sul territorio continentale. Per la montagna è un piccolo passo timido, ma bisogna fare di più per permettere alla tenace e resiliente popolazione delle aree montane di essere protagonista in Europa. 
Permettetemi infine colleghi, di sottolineare come, da parte del mio gruppo, nonostante il cosiddetto cordone sanitario applicatoci all'inizio di questa legislatura, ci sia stata una positiva e corretta collaborazione, proprio perché questo tipo di provvedimento andava in favore dei cittadini, dei popoli, dei territori e delle nazioni che compongono questa Europa. Se si continuerà a lavorare in questo modo siamo ovviamente pronti a fare la nostra parte, se invece si tornerà a parlare di vincoli, ricatti e assurde imposizioni in noi troverete sempre una strenua e fiera resistenza. 
"
Alessandro PANZA,2020-10-07,IT,The resumption of hostilities between Armenia and Azerbaijan in relation to the Nagorno-Karabakh conflict (debate),https://www.europarl.europa.eu/doceo/document/CRE-9-2020-10-07-INT-3-043-0000_IT.html,"  Alessandro Panza (ID).   – Signor Presidente, onorevoli colleghi, riscontro con piacere che c'è una trasversalità della condanna al regime di Erdoğan oggi, dagli stessi gruppi che poi votano a favore dei fondi di preadesione. Ma va bene.
Lo scorso settembre sono riprese le ostilità nella tormentata regione caucasica del Nagorno-Karabakh, situazione che ha riacceso un conflitto sopito da tempo. Ancora non è chiaro chi abbia dato il via al conflitto, anche se i dubbi ci sono. Ma oltre alla preoccupazione per il coinvolgimento dei civili finiti sotto i bombardamenti, preoccupa la possibilità che potenze straniere, come Russia e Turchia, possano intervenire direttamente nell'area, dando il via a un'escalation dall'esito tutt'altro che scontato.
Sappiamo molto bene come l'Azerbaigian sia un partner economico importante per l'Europa, Italia compresa. Ma allo stesso tempo sappiamo come la piccola e fiera Armenia sia la prima nazione cristiana al mondo e la prima a subire un genocidio in epoca moderna ad opera dell'Impero ottomano che, nonostante questo, qualcuno ancora nega.
Chiediamo quindi che l'Alto rappresentante, e con esso tutta l'Unione europea, si destino dal torpore, prendendo una chiara posizione a favore del processo di autodeterminazione dei popoli e appoggiando con forza i diritti fondamentali e la pace.
"
Alessandro PANZA,2020-06-18,IT,European protection of cross-border and seasonal workers in the context of the COVID-19 crisis (debate),https://www.europarl.europa.eu/doceo/document/CRE-9-2020-06-18-INT-2-149-0000_IT.html,"  Alessandro Panza (ID).   – Signor Presidente, onorevoli colleghi, devo dire che condivido, seppur con alcune riserve, il contenuto della risoluzione che è stata presentata sulla tutela dei lavoratori transfrontalieri, categoria lavorativa particolarmente colpita dalla crisi del Covid-19.
Per quanto riguarda l'Italia, sono oltre centomila i lavoratori che ogni giorno si recano oltre confine per prestare la loro attività lavorativa in altri paesi, come Francia, Austria e persino a San Marino. Di questi, però, oltre 70 000 lavorano in Svizzera. Per questo è necessario, da una parte, che l'invito di questa risoluzione sia esteso anche agli Stati confinanti, come appunto la Svizzera o il Regno Unito, per assicurare condizioni di lavoro dignitose e misure di protezione adeguate, al fine di tutelare tutti i lavoratori frontalieri, in particolare gli stagionali che, per la natura della loro base contrattuale, rientrano in una fascia di particolare fragilità. 
Dall'altra parte, invece, auspichiamo che gli Stati applichino concretamente e non solo a chiacchiere delle misure di tutela per quei lavoratori frontalieri e stagionali, che a causa della crisi del Covid-19 hanno perso il lavoro. In tutto questo, ovviamente, non si ravvede alcuna necessità di procedere alla regolarizzazione di immigrati clandestini, come è avvenuto in Italia, il cui unico risultato è stato quello di incrementare gli ingressi illegali all'interno dell'Unione europea.
"
Alessandro PANZA,2020-05-27,IT,EU Recovery package (debate),https://www.europarl.europa.eu/doceo/document/CRE-9-2020-05-27-INT-1-030-0000_IT.html,"  Alessandro Panza (ID).   – Signor Presidente, onorevoli colleghi, Presidente von der Leyen, prendo atto che oggi è venuta a presentarci ciò che è stato stabilito, seppur con un altro nome, la settimana scorsa da Angela Merkel ed Emmanuel Macron, dimostrando ancora una volta la subalternità della Commissione europea al duopolio franco-tedesco. Spiace vedere sminuito il suo ruolo.
Non le nascondo che ho apprezzato sentire ambizione nelle sue parole ma vede, noi italiani con il governo Conte in questi mesi abbiamo visto tanta ambizione, ma pochi fatti: basti pensare ancora a quanti da noi aspettano la cassa integrazione e, quindi, mi perdonerà la diffidenza.
Diffidenza dovuta a tanti fattori ma ne cito solo alcuni per questioni di tempo: per finanziare il recovery fund si vogliono introdurre nuove tasse, tasse che inevitabilmente ricadranno su piccole imprese e consumatori, aggravando ancora di più la crisi che volete combattere. Non ho sentito nulla per quei settori non considerati strategici ma che sono essenziali per l'economia di molti Paesi: penso al turismo, solo per citarne uno.
E soprattutto preoccupano i tempi: se sarà in grado di mettere tutti d'accordo, olandesi in primis, gli effetti concreti li vedremo solo il prossimo anno. Nel frattempo l'economia europea muore o di coronavirus o di inedia burocratica.
Però poi non date la colpa a noi populisti se l'Europa non è ben vista dai cittadini: noi non facciamo altro che raccogliere ciò che voi seminate.
"
Alessandro PANZA,2020-01-15,IT,Distortion of European history and remembrance of the Second World War (topical debate),https://www.europarl.europa.eu/doceo/document/CRE-9-2020-01-15-INT-3-396-0000_IT.html,"  Alessandro Panza,  a nome del gruppo ID. – Signora Presidente, onorevoli colleghi, purtroppo sono molte le distorsioni storiche in Europa sulla Seconda guerra mondiale: non possiamo non parlare, ad esempio, della Resistenza in Italia.
Premessa: il mio intervento non è contro la Resistenza in Italia, anzi, non si vuole fare demonizzazione, però è doveroso fare alcune precisazioni. In Italia non ci fu un solo gruppo di partigiani a combattere contro il regime fascista ma ci furono gruppi comunisti, socialisti, cattolici, conservatori e repubblicani. Eppure, nonostante questo, nel mio paese sembra esserci una narrativa consolidata e distorta secondo cui solo una compagine è stata autrice della lotta al nazifascismo. Sull'onda di questo alcune associazioni, anche finanziate con soldi pubblici, invece di spiegare dettagliatamente e obiettivamente la storia, non perdono occasione per schierarsi politicamente con la sinistra, in questo caso in Italia.
Durante la guerra civile, svoltasi tra il '43 e il '45, efferati delitti vennero commessi da entrambe le compagini. Però su quelli commessi dai fascisti c'è ampio e giusto risalto, su quelli commessi dai partigiani è come se fosse caduto un manto di impunità e di dimenticanza. Prendiamo per esempio la storia di Rolando Rivi, un quattordicenne seminarista assassinato dai partigiani, o le oltre 2 600 donne violentate e uccise senza un equo processo, con la sola scusa di essere amiche dei fascisti.
Eppure oggi è più facile nascondersi dietro un ""Bella Ciao"" qualsiasi, come ha fatto indegnamente qualche Commissario all'interno di quest'Aula, quando si sa invece, com'è noto, che ""Bella Ciao"" non era l'inno dei partigiani.
Concludo, Presidente, citando un grande giornalista italiano di sinistra, scomparso pochi giorni fa: ""Tutti sanno queste cose o le hanno sentite dire e nessuno osa riportarle e raccontarle per paura di essere additato come fascista"". Grazie per la sua onestà intellettuale, Giampaolo Pansa.
"
Alessandro PANZA,2019-12-19,IT,Violations of human rights including religious freedoms in Burkina Faso,https://www.europarl.europa.eu/doceo/document/CRE-9-2019-12-19-INT-4-018-0000_IT.html,"  Alessandro Panza,  a nome del gruppo ID. – Signor Presidente, onorevoli colleghi, ormai da tempo in Burkina Faso è in atto una vera e propria caccia ai cristiani e non solo. 
Nel paese si contano più di 12 gruppi jihadisti legati all'Isis ed Al Qaeda, che dal 2015 ad oggi si sono resi responsabili di oltre 650 morti e di oltre mezzo milione di sfollati, anche a causa dell'inadeguatezza delle Forze armate. 
Nel solo 2019 che ancora non si è concluso, sono già 74 i cristiani uccisi, di cui 3 sono sacerdoti. Durante l'ultimo attacco avvenuto la prima domenica dell'Avvento, un gruppo di terroristi islamici ha assaltato una chiesa durante una messa, uccidendo 14 tra uomini, donne, bambini e giustiziando il sacerdote sull'altare dal quale stava ufficiando.
Il Burkina Faso è ormai diventato terra di martirio per le minoranze. È tempo che questo Parlamento si impegni a considerare non solo questo Stato per le sue ricchezze, ma soprattutto per le sue fragilità, agendo concretamente. Vorrei chiudere questo intervento augurando a tutti, e in particolare a quei cristiani che rischiano la vita per la loro fede, un sereno Natale e ricordando a quest'Aula che nascondere le nostre radici giudaico-cristiane per non urtare le sensibilità altrui non fa altro che indebolire quelle comunità di cristiani che rischiano la vita per professare la loro fede. Buon Natale a tutti. 
"
Alessandro PANZA,2019-10-22,IT,Conclusions of the European Council meeting of 17 and 18 October 2019 (debate),https://www.europarl.europa.eu/doceo/document/CRE-9-2019-10-22-INT-2-060-0000_IT.html,"  Alessandro Panza (ID).   – Signora Presidente, onorevoli colleghi, le conclusioni della Commissione sui cambiamenti climatici lasciano molto a desiderare. 
Come sempre sono stati utilizzati degli approcci ideologici che non risolvono nessun tipo di problema. Lo stiamo vedendo in queste ore nelle province di Verbania nel nord del Piemonte, nella provincia di Alessandria nel centro del Piemonte, dove ci sono morti, dove ci sono allagamenti, frane, smottamenti e strade chiuse. Non è mettendo tasse che si risolve il problema dei cambiamenti climatici, ma è permettendo, ad esempio, agli amministratori locali di poter intervenire senza essere messi in prigione o senza essere accusati di deturpare il territorio. 
Un'ultima questione: evitiamo che il fondo di solidarietà, come è stato proposto dalla Commissione e dal Consiglio, venga utilizzato per quello per cui non è previsto, ovvero per eventuali ipotetici fantasmagorici danni provocati da una Brexit. Lasciamo il fondo di solidarietà per le catastrofi naturali, che purtroppo continuano ad avvenire e continueranno ad avvenire sempre più spesso. 
"
Alessandro PANZA,2019-10-21,IT,Order of business,https://www.europarl.europa.eu/doceo/document/CRE-9-2019-10-21-INT-1-069-0000_IT.html,"  Alessandro Panza (ID).   – Signor Presidente, onorevoli colleghi, il 12 ottobre – intervengo in merito al richiamo del regolamento, articoli 157 e 158, sul dibattito di mercoledì mattina.
Il 12 ottobre Evrin Khalaf è stata assassinata nel fuoristrada sul quale viaggiava. Evrin Khalaf era la segretaria generale del Partito Futuro siriano, nota attivista per i diritti delle donne nella regione e promotrice di un progetto di pacificazione fra le minoranze presenti. Le informazioni governative non hanno ancora indicato chiaramente chi sia il responsabile dell'esecuzione, anche se i sospetti ricadono su Ahrar al-Sharqiya, un gruppo di ribelli di matrice islamica, fuoriusciti dal gruppo terroristico di al-Nuṣra, facente ora parte del cosiddetto esercito nazionale siriano, nato sotto l'egida di Ankara. 
La proposta che faccio a Lei, Presidente, pur consapevole del fatto che i tempi sono ormai scaduti, vista l'importanza anche politica di questo atto, è di insignire Evrin Khalaf del premio Sacharov per il 2019, tenendo congelata la lista di quest'anno per il 2020. Sarebbe un atto significativo per questo Parlamento, un atto di ammenda nei confronti di un atteggiamento troppo indulgente di questo Parlamento verso la Turchia, e un riconoscimento per chi ha sacrificato la propria vita per i diritti. 
"
Alessandro PANZA,2019-07-17,IT,Humanitarian assistance in the Mediterranean (debate),https://www.europarl.europa.eu/doceo/document/CRE-9-2019-07-17-INT-3-173-0000_IT.html,"  Alessandro Panza (ID).   – Signor Presidente, onorevoli colleghi, le ONG si criminalizzano da sole. È notizia di qualche minuto fa che il pm Patronaggio di Agrigento ha chiesto la carcerazione di Carola Rackete per un atto di forza ingiustificato. Lo dice un giudice, non lo dice un politico, che piaccia o meno, è un giudice di uno Stato sovrano, che ha delle leggi e queste leggi devono essere rispettate da chiunque. 
Nessuno vuole morti in mare, ma non possiamo lasciare la gestione di un fenomeno così importante a organizzazioni private, di cui magari sappiamo poco. Bisogna dire basta con l'ipocrisia di questo Stato, di questa Unione europea e concentrarsi su stabilizzare i luoghi dal quale queste persone provengono – penso alla Libia – e non lo si fa magari vendendo armi sottobanco a questo o a quell'altro dittatore, ma lo si fa stabilizzando questi territori e consolidando i corridoi umanitari solo per coloro che realmente hanno bisogno di assistenza, e solo quelli che sono realmente rifugiati politici. 
"
