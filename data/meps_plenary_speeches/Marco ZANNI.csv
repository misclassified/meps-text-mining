MP,Date,Language,Title,Url,Content
Marco ZANNI,2023-11-22,IT,"Humanitarian situation in Gaza, the need for the release of hostages and for an immediate humanitarian truce leading to a ceasefire and the prospects for peace and security in the Middle East (debate)",https://www.europarl.europa.eu/doceo/document/CRE-9-2023-11-22-INT-3-018-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, ho sentito tanti colleghi interrogarsi sul motivo per cui, ancora una volta, su un tema di politica estera l'Europa è irrilevante. Basta vedere le posizioni prese dalle varie istituzioni europee dal 7 ottobre: non solo in Consiglio ma anche le altre Autorità hanno espresso posizioni divergenti, hanno iniziato un litigio personale che purtroppo negli scorsi mesi abbiamo visto troppo spesso. E badate bene che questo non è colpa dei nazionalismi ma è colpa dei personalismi, di chi antepone la propria carriera politica all'interesse comune. 
Passando alle questioni concrete, sicuramente accogliamo con piacere la notizia che una parte degli ostaggi verrà liberata presto. Ma è necessario, per capire bene quello che sta succedendo e quello che deve fare quest'Aula, comprendere quello che è successo il 7 ottobre e quello che sta succedendo in quell'area. Perché quello che è accaduto il 7 ottobre non è il grido di un popolo che reclama la propria sovranità ma è un atto terroristico di un'organizzazione che ha come obiettivo la cancellazione di uno Stato, perché questo è quello che è scritto nello statuto di Hamas e questo è quello che fa Hamas con i suoi sostenitori, compreso l'Iran.
Se quindi non comprendiamo questo punto, non possiamo capire quali sono le soluzioni concrete che possiamo portare avanti e non capiamo qual è il supporto che oggi quest'Aula e queste istituzioni devono dare allo Stato di Israele, che vive costantemente sotto la minaccia della sua distruzione. 
E un pensiero alla sinistra, al suo corto circuito, alla sua dimensione dialettica che su questi temi è come sempre l'autogol: da un lato, ogni giorno ci chiedono il rispetto per tutte le minoranze, per le persone LGBT, per le donne e, dall'altro, sostengono il fondamentalismo islamico che nega i diritti alle donne, che condanna a morte le persone omosessuali e che reprime la libertà.
"
Marco ZANNI,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-016-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, ieri abbiamo commemorato l'anniversario della tragedia di Lampedusa, ricordando la memoria di quelle persone che hanno perso la vita in quel terribile naufragio, ma oggi la domanda che i cittadini europei si pongono è: cosa si è fatto in questi dieci anni per cercare di arginare questo fenomeno? E la risposta è sotto gli occhi di tutti: non si è fatto nulla. O meglio, solo una persona è riuscita ad arginare sbarchi e morti nel Mediterraneo, avendo peraltro tutti contro: le istituzioni nazionali e sovranazionali, organizzazioni non governative e, addirittura, la magistratura. E questa persona è Matteo Salvini, nel suo ruolo di ministro dell'Interno della Repubblica italiana.
E non sono io a dirlo, ma sono i numeri dell'Agenzia dell'ONU per i rifugiati, e questi numeri sono pubblici, li potete consultare tutti. Nel 2015 in Italia oltre 150 000 arrivi e quasi 3 000 tra morti e dispersi, nel 2016 oltre 180 000 arrivi e più di 4 500 morti, nel 2017 120 000 e 3 000 morti, tutti sotto i governi della sinistra. E cosa succede nel 2018? Un rappresentante delle istituzioni eletto dal popolo stabilisce un principio che dovrebbe essere naturale: in Italia e in Europa si entra solo legalmente. Immediatamente nel 2018 gli sbarchi scendono a 23 000 e i morti a 1 300, nel 2019 ancora i morti si dimezzano e gli sbarchi si dimezzano. Si arriva al punto più basso, il massimo della protezione delle frontiere esterne dell'Europa. Finita l'esperienza di questo governo, i numeri sono ritornati rapidamente a esplodere.
Quindi, alla fine di questa analisi di questi numeri, vorrei chiedere a tutti voi chi in Europa negli ultimi dieci anni ha contribuito maggiormente a evitare tragedie e morti innocenti. Mi sembra che i numeri parlino chiaro. Questo per sintetizzare un concetto molto semplice: si deve partire dal blocco delle partenze e dal blocco delle morti. Se c'è una forte volontà politica questo si può fare.
"
Marco ZANNI,2023-09-13,IT,State of the Union (debate),https://www.europarl.europa.eu/doceo/document/CRE-9-2023-09-13-INT-3-020-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, Presidente von der Leyen, non è che mi aspettassi i fuochi d'artificio dal suo discorso, che mi è parso più un manifesto elettorale che lancia la campagna per la sua riconferma alla Presidenza. Però, sinceramente, sono un po' disarmato nel pensare che le armi che lei ci ha annunciato in risposta alle crisi che oggi i cittadini europei stanno vivendo, siano tutto quello che la Commissione europea ha in programma di fare nei prossimi mesi.
E vado a snocciolare punto per punto quelli che sono stati i temi che lei ha sollevato, a partire dal Green Deal. Oggi abbiamo un'occasione storica, perché serve meno ideologia e più pragmatismo nel fare questa transizione, e con la dipartita del Commissario Timmermans, lei ha l'occasione di rimettere questa transizione su un binario davvero giusto, partendo da delle considerazioni che devono essere dette chiaramente: quando parliamo di cambiamento climatico non è l'Unione europea il problema, il problema non sono i nostri agricoltori, il problema non sono le nostre imprese, il problema non sono i nostri proprietari di immobili. 
Ci vuole davvero meno ideologia e più pragmatismo, altrimenti l'unico vincitore di questa transizione non sarà l'ambiente, non saranno i cittadini europei, ma sarà la Cina e ne abbiamo le avvisaglie. E passo a questo punto. Lei ha annunciato che la Commissione ha intenzione di agire su questo problema, con un'indagine sui sussidi. La mia domanda è: davvero oggi, nel 2023, la Commissione ha ancora bisogno di lanciare un'indagine su questo tema, quando è chiaro che la Cina fa concorrenza sleale? Lo sa anche mio figlio che non ha ancora cinque anni, quindi non ci aspettiamo indagini: ci aspettiamo che la Commissione europea faccia quello che deve fare per proteggere le nostre imprese, cioè imporre dazi a chi non rispetta le regole. 
E passo poi alla seconda proposta che lei ha annunciato: questa indagine sull'impatto della burocrazia e – se ho capito bene – ha intenzione di nominare un inviato speciale che farà da collettore tra lei e le piccole e medie imprese. Ancora una volta rimango di sasso: non abbiamo bisogno di un inviato speciale. Questi, gli eletti di quest'Aula, sono gli inviati speciali. Noi che parliamo tutti i giorni con le imprese non abbiamo bisogno di fare indagini, di fare i comitati o di fare tante altre belle cose. Serve meno burocrazia, le imprese ci chiedono meno leggi, leggi fatte meglio e più libertà, cosa che sembra ormai non più una priorità per la Commissione europea. 
E l'ultimo punto, l'immigrazione. Sono stati annunciati tanti provvedimenti, tante iniziative, ma ancora oggi a me non pare che l'Unione voglia risolvere questo problema e che a qualcuno faccia comodo che il peso di flussi migratori insostenibili ricada solo su pochi paesi. Questo punto è molto semplice: finché la linea dell'Unione europea su questo tema non sarà chiara, cioè che chi non ha diritto a entrare nell'Unione europea deve stare fuori, che l'immigrazione illegale è un reato e che non esiste che si possa parlare di redistribuzione se non si riducono le partenze, il problema non lo risolveremo mai. 
Mi auguro davvero che in questi mesi si cambi rotta e si cerchi di dare più spazio a quello che ci chiedono i cittadini e che non ha bisogno di comitati o inviati ma è abbastanza chiaro.
"
Marco ZANNI,2023-09-13,IT,State of the Union (debate),https://www.europarl.europa.eu/doceo/document/CRE-9-2023-09-13-INT-3-093-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, da questo dibattito sicuramente usciamo con una notizia positiva, cioè che questo è l'ultimo dibattito del collega Verhofstadt e, quindi, una prospettiva migliore per l'Unione europea. 
Per il resto, ribadisco quanto detto: non è il momento dei comitati, non è il momento dei gruppi di lavoro, non è il momento degli inviati speciali. Sappiamo quali sono i problemi e abbiamo bisogno di risposte concrete e veloci che ci aspettiamo dalla Commissione europea sui tre grandi temi: una revisione del Green Deal, perché questa transizione sia davvero giusta; un approccio davvero radicalmente diverso sull'immigrazione, soprattutto quella illegale, che deve essere dichiarata tale e, sull'economia, risposte concrete e non burocrazia e complicazioni. 
Fare meno e fare meglio deve essere la linea guida della Commissione nei prossimi mesi. 
"
Marco ZANNI,2023-07-12,IT,"Conclusions of the European Council meeting of 29-30 June 2023, in particular the recent developments in the war against Ukraine and in Russia (debate)",https://www.europarl.europa.eu/doceo/document/CRE-9-2023-07-12-INT-3-016-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, sentendo i battibecchi odierni tra i rappresentanti della maggioranza in questo Parlamento c'è un dato politico che è molto chiaro: oggi la maggioranza che regge queste istituzioni non esiste più, non va più d'accordo sui punti focali dell'Europa e, soprattutto, su qual è il progetto e il modello d'Europa che vogliamo vedere nei prossimi 20 o 30 anni.
E io credo che di questo il Consiglio, e soprattutto la Commissione, debbano prendere atto, mettendo un freno a un approccio ideologico che rischia di creare delle fratture e rendere l'Europa un continente più povero, più arretrato e meno protagonista all'interno dello scenario globale.
Venendo alle conclusioni del Consiglio, bene che a distanza di quasi un anno e mezzo dall'invasione in Ucraina gli Stati membri abbiano confermato il supporto incondizionato al popolo ucraino, questo non era scontato. Va fatto però con pragmatismo.
Sappiamo che nell'avvicinamento dell'Ucraina alle istituzioni occidentali serve un percorso realistico, per due motivi: non far disillusionare il popolo ucraino e i nostri amici ucraini e non mostrare una posizione europea debole nei confronti della Russia e delle altre autarchie che supportano la guerra di Putin.
Per quanto riguarda l'economia, è importante che traiamo delle lezioni da quello che sta accadendo. Il green deal così come è impostato non va bene, non ha il supporto dei cittadini europei e quindi è bene ripensarlo in maniera pragmatica, prima che si compiano errori di cui ci pentiremo.
Quello che ha fatto il regime cinese la scorsa settimana è un segnale di grande allarme che noi abbiamo denunciato da molto tempo: non ha senso aver fatto uno sforzo immane per ridurre la dipendenza dall'autarchia russa per metterci mani e piedi dentro una minaccia ancora più grande, che è quella del regime cinese.
Quindi è importante che su questo ci sediamo insieme e ripensiamo a una transizione verde che non sia ideologica, che non sia pragmatica e che non abbia la faccia di un atteggiamento inaccettabile, che è quella del Commissario Timmermans.
Chiudo sull'immigrazione. Gli scontri avvenuti nella discussione in Consiglio, anche qui, sono un campanello d'allarme su quello che deve essere il percorso per la gestione di questo problema: riduzione dei numeri, riduzione delle partenze e una gestione intelligente e pragmatica dei flussi migratori.
L'Europa non si può far carico dei problemi del mondo. Alla fine, altrimenti, il rischio è che tutto il continente si trasformi in quello che purtroppo stiamo vedendo nelle periferie francesi.
"
Marco ZANNI,2023-06-14,IT,"Preparation of the European Council meeting of 29-30 June 2023, in particular in the light of recent steps towards concluding the Migration Pact (debate)",https://www.europarl.europa.eu/doceo/document/CRE-9-2023-06-14-INT-3-019-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, tre punti fondamentali su cui ci aspettiamo, in questo Consiglio, risposte concrete dalle istituzioni europee.
Il primo riguarda l'accordo che definirei storico sul tema dell'immigrazione raggiunto in Consiglio, che rappresenta però solo un piccolo passo, finalmente nella direzione giusta, di un processo che sarà più lungo e si deve concentrare oggi molto di più sulla dimensione esterna. Meno partenze vuol dire meno arrivi, vuol dire meno morti in mare, vuol dire più sicurezza per i nostri cittadini, vuol dire fare quello che fa uno Stato civile e uno Stato che rispetta lo Stato di diritto. 
Il secondo grande tema è quello della transizione industriale e mi fa piacere che, dopo quattro anni di propaganda ideologica, finalmente tanti in quest'Aula si stanno svegliando – è vero, a un anno dalle elezioni – e stanno capendo quanto sia folle l'ideologia green portata avanti dalle istituzioni europee e soprattutto da una maggioranza in questo Parlamento che ha fallito. 
I voti di queste settimane sono la dimostrazione che ci può essere una maggioranza in quest'Aula, pragmatica, che porta avanti in maniera pragmatica una transizione verde, che guarda sì al miglioramento dell'ambiente ma anche alle necessità di un'evoluzione economica e industriale contro l'ideologia di chi vuole riportare l'Europa al Medioevo. 
L'ultimo punto riguarda l'economia. Ci avviamo verso una stagione di minor crescita o addirittura di stagnazione ed è importante che le politiche dell'Unione europea su questo non siano politiche procicliche – mi riferisco alla revisione del Patto di stabilità e crescita e all'approccio della Banca centrale europea – ma siano politiche di supporto ai cittadini e alle imprese in un momento difficile in cui abbiamo bisogno davvero che vengano iniettati soldi nell'economia per evitare un disastro e per evitare errori del passato che tutti abbiamo riconosciuto. 
"
Marco ZANNI,2023-05-09,IT,Revision of the Stability and Growth Pact (debate),https://www.europarl.europa.eu/doceo/document/CRE-9-2023-05-09-INT-2-018-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, sicuramente un aspetto positivo è che finalmente è arrivata una proposta di revisione di regole che dieci anni fa, era chiaro a tutti, erano regole sbagliate nella gestione delle finanze pubbliche e degli investimenti all'interno dell'Unione europea.
Tuttavia la proposta della Commissione parte, a mio avviso, da tre presupposti sbagliati che vanno corretti.
Il primo è che non cambia l'impianto non corretto delle regole del coordinamento fiscale all'interno dell'Unione europea, partendo dal presupposto che ormai tutte le istituzioni, dal Fondo monetario internazionale, alla Banca centrale europea e ai più grandi economisti, hanno riconosciuto che la grande crisi del debito dell'eurozona non è stata una crisi del debito pubblico, ma è stata una crisi di uno squilibrio di debito privato, soprattutto estero. E, a riprova di questo, sappiamo che alcuni Stati finiti sotto programma, penso al Portogallo, penso alla Spagna, penso all'Irlanda, avevano un rapporto debito pubblico/PIL in linea o addirittura al di sotto del 60 % previsto dai trattati.
Il secondo punto è proprio che non cambia l'impostazione di questi numeri, il 60 % e il 3 %, che sono numeri che non hanno un fondamento economico ma non vengono rivisti.
Il terzo punto, a mio avviso, è un tema di accountability democratica: è giusto creare un percorso flessibile per ogni Stato membro ma nella proposta si dà troppo potere discrezionale alla Commissione europea, che non è un organo eletto e che, purtroppo, presenta il rischio di poter strumentalizzare questo potere nel definire le politiche di un governo e sappiamo che questi piani, molto spesso, potrebbero andare al di là della durata di un governo nazionale e quindi incidere sulle politiche.
L'ultimo punto riguarda gli investimenti. Se guardiamo i dati, purtroppo, molti Stati dell'Unione europea saranno costretti a un consolidamento fiscale che non permetterà di mettere in campo quegli investimenti di cui abbiamo bisogno per la transizione industriale.
"
Marco ZANNI,2023-04-19,IT,"This is Europe - Debate with the Prime Minister of Luxembourg, Xavier Bettel (debate)",https://www.europarl.europa.eu/doceo/document/CRE-9-2023-04-19-INT-3-105-5000_IT.html,"  Marco Zanni (ID),  per iscritto. – Per l'ennesima volta viene identificato come populismo ogni tipo di opinione divergente da quella principale, anche se basata su dati e studi e non su vane parole.
Relativamente all'immigrazione, vorrei ricordare al Primo ministro che non ne esiste un solo tipo: quella descritta nel suo discorso è la migrazione regolare, che nessuno nel mio partito ha mai voluto bloccare. L'unica che vogliamo fermare è quella irregolare, che alimenta il business del traffico di esseri umani e dello sfruttamento, portando capitali nelle mani di organizzazioni criminali spietate e pronte a tutto pur di avere un profitto.
Aggiungerei una considerazione riguardo all'ingerenza dell'Unione europea in materie di competenza esclusiva degli Stati, che trovo inaccettabile: ci siamo uniti definendo in modo preciso quali fossero i ruoli sia a livello nazionale che delle varie istituzioni e ora, con l'arma del ricatto, volete sostanzialmente costringere gli Stati membri ad adeguare le proprie politiche a quelle prevalenti in UE?
Approcci poco pragmatici e basati sull'ideologia, come quelli appena descritti, sono il modo più sbagliato per rispondere alle esigenze dei cittadini.
"
Marco ZANNI,2023-04-18,IT,The need for a coherent strategy for EU-China Relations (debate),https://www.europarl.europa.eu/doceo/document/CRE-9-2023-04-18-INT-2-015-0000_IT.html,"  Marco Zanni,  a nome del gruppo ID. – Signor Presidente, gentili colleghi, credo che gli avvenimenti e i viaggi dell'ultima settimana abbiano confermato due principi.
Il primo è quello che non esiste o è inconsistente la dimensione geopolitica dell'Unione europea, e questa è una promessa che era stata fatta dalla Commissione a inizio 2019 e che oggi rimane ancora vana.
La seconda considerazione che viene confermata mese dopo mese è che il più grande sovranista e nazionalista d'Europa, checché se ne voglia, è Macron. Perché dietro questa polemica sul tema Taiwan e sulle dichiarazioni di Taiwan è passato quasi inosservato un fatto, cioè che Macron sia andato in Cina e abbia portato a casa ricchi contratti e ricchi accordi per le aziende francesi. Ecco, mi chiedo se sia questo il concetto di autonomia strategica europea che il Presidente francese vuole mandare avanti.
Ma c'è da fare una considerazione. È vero che l'autonomia è un tema importante per gli Stati europei, ma credo che ci siano alcuni argomenti su cui non ci possa essere ambiguità e su cui il concetto di autonomia strategica sia inconsistente, e uno di questi è la Cina. Non ci può essere autonomia strategica, esistono alleati credibili con cui andiamo passo dopo passo e dobbiamo andare fianco a fianco nelle sfide globali ed esistono regimi autocratici, come la Russia e la Cina, da cui ci dobbiamo differenziare, e non può esistere in questo una terza via. 
L'Europa deve decidere con chi schierarsi chiaramente, e credo che su questo tema non ci siano dubbi che l'Europa debba schierarsi con gli alleati occidentali, perché la Cina è la più grande sfida geopolitica che oggi l'Occidente si trova ad affrontare e non possiamo pensare di affrontarla provando a differenziarci da alleati che hanno interessi comuni ai nostri e che hanno dimostrato di tenere a quei valori importanti di cui parliamo ogni giorno qua dentro almeno tanto quanto noi.
Detto questo, l'Europa deve capire come approcciare la Cina, e quello che stiamo portando avanti dal 2019 non è sicuramente un buon modo. La Presidente von der Leyen ha ricordato alcune misure che la Commissione ha proposto, su cui stiamo lavorando per attuare questo ""de-risking"" di cui parlava l'Alto rappresentante dalla Cina, ma – mi permetta, Presidente – questi provvedimenti non sono neanche lontanamente sufficienti. Il Chips Act, il Net Zero Industry Act, il Critical Raw Materials Act sono atti che non ci permetteranno concretamente di distaccarci dalla Cina, di non essere dipendenti dalla Cina.
Poi, l'ultimo punto. Io ho condiviso molte delle considerazioni che sia la Presidente von der Leyen che l'Alto rappresentante Borrell hanno fatto oggi, ma il problema è che a queste considerazioni non seguono i fatti, i fatti sono completamente differenti. Se noi guardiamo i dati, la dipendenza dell'Unione europea dalla Cina negli ultimi anni, anche a causa di questa transizione verde, è aumentata drammaticamente e rischiamo davvero di ripetere un altro errore fondamentale: legarci mani e piedi a una dittatura, a un regime autocratico.
Chiudo con una domanda a cui oggi non trovo una risposta, o la trovo e non mi soddisfa. Cosa succederebbe domani all'Unione europea se la Cina decidesse di invadere Taiwan? Su questo dobbiamo riflettere. Dobbiamo riflettere su quali siano gli strumenti che abbiamo per evitare di ripetere gli stessi errori fatti in passato e che oggi stiamo pagando.
"
Marco ZANNI,2023-03-29,IT,Conclusions of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-29-INT-1-080-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, dalle parole che avevamo sentito durante l'ultima sessione plenaria di Strasburgo e anche dalle parole che sentiamo oggi sul tema competitività e sul futuro della nostra industria e dell'economia, sembra che le istituzioni europee abbiano le idee chiare, e quindi targettizzare nelle proposte quei punti che ci mancano, dalla riduzione della complessità burocratica all'implementazione di un mercato dei capitali funzionante, che sono i primi due requisiti per gestire un progetto di transizione industriale così imponente come quello che proviamo a gestire.
Mi permetterete però di essere un po' scettico guardando alla proposta che ha presentato la Commissione e anche guardando al passato ad alcuni provvedimenti in momenti di crisi che queste istituzioni hanno cercato di portare avanti. Tanti colleghi come me siedono in questo Parlamento da molto tempo e purtroppo, in questi ultimi dieci anni, abbiamo vissuto tante criticità, tanti momenti di crisi, laddove le istituzioni europee hanno provato a proporre degli strumenti innovativi e rivoluzionari. Purtroppo questi strumenti innovativi e rivoluzionari, annunciati con tanta fanfara, si sono rivelati poca cosa.
Guardando all'ultima proposta della Commissione, il pacchetto sulla transizione industriale che è stato presentato, le cui linee guida sono state delineate in quest'Aula, mi viene in mente quello che la Commissione Juncker fece col Piano Juncker. Venne presentato in Aula con tanta fanfara sulle stesse basi, perché i problemi erano gli stessi: troppa burocrazia, troppa complessità, troppo centralismo e un mercato dei capitali non sviluppato. Ecco, il Piano Juncker non ha raggiunto quegli obiettivi e oggi ci troviamo a parlare di nuovo degli stessi problemi con soluzioni simili.
Non funziona, non può funzionare così. Noi stiamo gestendo una transizione industriale importante e lo dobbiamo fare con pragmatismo. La fallacia del pacchetto sulla transizione industriale dimostra come tutta la base del Green Deal, partita nel 2019, regga su basi non solide. Siamo ancora in tempo per cambiare e siamo ancora in tempo, e chiudo Presidente, per capire che questo progetto è nato come progetto di libertà, sia dopo la Seconda guerra mondiale, sia nel 1992 contro il dirigismo sovietico. Oggi vedere queste istituzioni propagandare il dirigismo e il centralismo mi preoccupa non poco. Questo è un progetto di libertà. Dobbiamo mantenere questi principi saldi nelle nostre proposte.
"
Marco ZANNI,2023-03-15,IT,Conclusions of the Special European Council meeting of 9 February and preparation of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-15-INT-3-019-0000_IT.html,"  Marco Zanni,  a nome del gruppo ID. – Signora Presidente, Presidente von der Leyen, Presidente Michel, onorevoli colleghi, ho ascoltato con interesse le parole della Presidente von der Leyen, che ci ha dato una visione del suo viaggio negli Stati Uniti e ci ha dato un'anticipazione di quanto i provvedimenti che tanto attendiamo dalla Commissione avranno al loro interno. 
Mi permetto, però, di essere un po' scettico, perché in quello che lei ci ha delineato ci sono elementi sicuramente di interesse. Ma sono promesse che sentiamo da tanto tempo e aspettiamo fatti concreti. E poi, a mio avviso, sul tema di quello che a livello industriale e produttivo l'Europa vuole essere nei prossimi anni, c'è un errore di base nella strategia che le istituzioni europee stanno portando avanti e l'ho ripetuto più volte. 
A mio avviso, è un grande errore ricopiare gli Stati Uniti o pensare che oggi l'Unione europea possa fare o inseguire gli Stati Uniti in un campo di battaglia per il quale non abbiamo armi adeguate. E davvero, la strategia giusta non è replicare ciò che fanno gli Stati Uniti, ma capire, cercare di comprendere le ragioni per cui sulla transizione industriale gli Stati Uniti possono essere dirigisti e protezionisti e l'Unione europea, oggi, non può esserlo perché ci mancano tanti strumenti. Alcuni ne ha delineati. 
Io ne indico tre, che secondo me sono fondamentali e su cui si dovrebbe basare l'impostazione della transizione industriale. Uno – lo ha accennato lei, Presidente, ne parliamo da tanto tempo – è la complessità amministrativa e burocratica. Oggi gli investitori privati non investono in Europa, prima di tutto perché ci sono troppe regole, perché sono troppo complicate e perché non c'è un ambiente legislativo che è adatto a questo tipo di investimenti. 
Il secondo punto si collega, anche questo, l'ha toccato nella sua presentazione iniziale, ed è il mercato dei capitali. Gli Stati Uniti hanno un mercato dei capitali molto sviluppato; l'Europa è molto indietro su questo punto. Ne parliamo da tanti anni, ma i progressi sono veramente insignificanti e c'è un ammontare di liquidità abbondante in questi mercati che aspetta un segnale per poter investire anche nelle nuove tecnologie. 
E l'ultimo punto riguarda le risorse naturali. Gli Stati Uniti sono un Paese che dispone di grandi risorse naturali, non solo nel suo territorio, ma dispone anche di vicini e alleati che hanno altrettante risorse, Lei menzionava il Canada. La nostra transizione sarà basata su tecnologie e su risorse che dipendono da un grande Paese con cui oggi abbiamo uno scontro in atto, che è la Cina, che non è democrazia, che non è un Paese a cui possiamo legarci mani e piedi. 
E c'è un altro tema: quello della neutralità tecnologica. Oggi la Commissione sta abbandonando nel suo progetto questo principio che è sacrosanto: abbandonare il concetto della neutralità tecnologica in questa transizione vuol dire ammazzare innovazione e ricerca. 
L'ultimo punto, sul tema immigrazione. Condivido quanto detto dal collega Procaccini. Ho apprezzato le parole del presidente Michel, perché significa che oggi c'è un cambio di rotta, oggi non c'è più la narrativa delle frontiere aperte o della redistribuzione, che non è possibile, ma il focus è sulla riduzione di un'attività che è illegale. Perché, diciamolo forte e chiaro, l'immigrazione clandestina è un'attività illegale. E mi fa specie aver sentito in questi giorni attacchi di alcuni colleghi a un governo che in questi mesi ha salvato più di 30.000 persone nei mari, anche in zone che non erano di sua competenza. Quindi ci vuole un po' più di rispetto, soprattutto da chi qui si riempie la bocca di rispetto dello Stato di diritto, ma poi quando si parla di immigrazione, strizza l'occhio ai trafficanti di vite umane.
"
Marco ZANNI,2023-02-15,IT,A Green Deal Industrial Plan for the Net-Zero Age (debate),https://www.europarl.europa.eu/doceo/document/CRE-9-2023-02-15-INT-3-079-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, io credo che il piano industriale verde che la Commissione europea ha presentato abbia due difetti: il primo nei presupposti e il secondo nella direzione, a mio avviso sbagliata, che prende questa iniziativa. Vado a spiegarne i motivi.
Il primo motivo riguarda l'inseguire gli Stati Uniti, e già partiamo sconfitti se questo è il presupposto. L'Unione europea non è gli Stati Uniti d'America, non abbiamo gli stessi strumenti, non abbiamo la stessa struttura, e partire cercando di imitare quello che fanno dall'altra parte dell'Atlantico vuol dire partire già sconfitti.
Il secondo punto riguarda una deriva, che io credo pericolosa, da parte della Commissione europea. Cioè mi sembra che stiamo tornando indietro a esperienze di pianificazione economica e industriale che abbiamo già visto in passato in altri sistemi e che non hanno funzionato, evidentemente. Io guardo con preoccupazione al fatto che oggi la Commissione europea presenti piani e iniziative di politica industriale che dicano alle imprese cosa fare, quando farlo, in che tempistiche farlo e come farlo. Secondo me, questo non è efficiente in un libero mercato come quello dell'Unione europea.
Il terzo punto, ancora più importante a mio avviso, è il vero nocciolo della questione. Oggi l'Unione europea, nelle sue proposte sulla transizione verde, sta abbandonando un principio che in ogni regolamentazione industriale, a mio avviso, è fondamentale: quello della neutralità tecnologica. E questo vuol dire che non stiamo più parlando di come ridurre le emissioni di anidride carbonica, ma stiamo parlando di puntare tutte le nostre fiches su una tecnologia che addirittura è una tecnologia che presenta certe ombre. Non siamo sicuri che sia la tecnologia migliore, e questo vuol dire ammazzare gli investimenti in ricerca e in tecnologia.
L'ultimo punto – e vado a chiudere – riguarda quello che invece possiamo fare oggi. Oggi, parlando con imprese e investitori, il primo ostacolo a far fluire la liquidità privata in Unione europea anche su questo tipo di investimenti è quello del garbuglio di norme e di regolamentazioni che spesso ammazzano l'industria. Ecco, tagliare la regolamentazione inutile, renderla più semplice, credo sia un passo fondamentale che possiamo fare davvero per non portare la desertificazione industriale in Europa. Purtroppo, abbiamo visto in pandemia cosa vuol dire non avere più certe produzioni sul nostro territorio.
"
Marco ZANNI,2023-02-01,IT,"Preparation of the Special European Council meeting of February, in particular the need to develop sustainable solutions in the area of asylum and migration (debate)",https://www.europarl.europa.eu/doceo/document/CRE-9-2023-02-01-INT-1-042-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, finalmente il Consiglio riprende in mano un fascicolo fondamentale, una pratica fondamentale che l'Unione europea e le istituzioni europee stanno discutendo da anni senza la capacità di porre in atto delle azioni finalmente risolutive.
Nutriamo grandi speranze nelle parole che abbiamo sentito anche oggi sia dalla presidenza svedese, che in queste prime settimane si è espressa molto chiaramente sui suoi obiettivi, sia dalla Presidente della Commissione von der Leyen, che finalmente mi pare abbia messo a fuoco qual è il problema e quali sono le soluzioni reali che dobbiamo mettere in campo per risolvere il problema dell'immigrazione.
Parlare esclusivamente di redistribuzione e di porte aperte, come abbiamo fatto in questi anni, vuol dire non voler risolvere il problema perché la redistribuzione qui, con questi numeri, non la vuole nessuno: non l'ha voluta il governo di Macron, non l'hanno voluta i governi socialisti in Spagna o in altri paesi, non l'ha voluta nessuno in Europa. Quindi continuare oggi a parlare di redistribuzione e di responsabilità senza ridurre i numeri vuol dire non risolvere il problema.
I punti sono stati delineati anche da chi mi ha preceduto, il focus deve essere messo sulle frontiere esterne e sulla protezione delle nostre frontiere esterne; questo è quello che fanno gli Stati civili, questo è quello che fanno gli Stati evoluti, questo è quello che fanno gli Stati in cui vige lo Stato di diritto e penso che l'Unione europea dovrebbe far parte di questo gruppo.
Condivido la proposta che è stata fatta spesso in passato, dal mio paese e dal mio partito: abbiamo la necessità di processare le domande di asilo fuori dai confini dell'Unione europea, perché la percentuale delle domande che vengono accettate è bassissima e il resto rimane in capo ai paesi che condividono un confine esterno dell'Unione europea.
Lo possiamo fare, perché diamo un sacco di finanziamenti a tanti paesi terzi alle nostre frontiere esterne e penso che quando facciamo accordi per distribuire questo denaro possiamo anche chiedere delle strutture per processare le domande, dove le istituzioni dell'Unione europea si assumono il compito di controllare il rispetto dei diritti umani delle persone che vi transitano.
L'ultimo punto fondamentale: le ONG. Non possiamo, un'autorità pubblica non può appaltare il controllo dei suoi confini esterni a delle organizzazioni private e su questo, molto spesso, abbiamo rilevato profili di potenziale illegalità.
Questo dobbiamo fare: ridurre le partenze. Solo riducendo le partenze ridurremo i morti in mare e avremo un'Unione europea più civile.
"
Marco ZANNI,2023-01-18,IT,Conclusions of the European Council meeting of 15 December 2022 (debate),https://www.europarl.europa.eu/doceo/document/CRE-9-2023-01-18-INT-3-023-0000_IT.html,"  Marco Zanni,  a nome del gruppo ID. – Signora Presidente, ancora buon compleanno, onorevoli colleghi, l'ultimo Consiglio europeo a un anno quasi dallo scoppio della guerra in Ucraina ha ribadito il supporto incondizionato che i paesi europei e le istituzioni europee sono pronte a dare al popolo ucraino nella sua lotta di libertà. 
Ma ha anche posto le basi importanti per quelle che sono le priorità politiche per il 2023, che deve essere un anno di rinascita dopo tanta sofferenza. E le priorità politiche di queste istituzioni devono focalizzarsi principalmente su tre grandi temi che definiranno il futuro dei paesi europei e delle istituzioni europee nei prossimi 20, 30, 40 anni: l'energia, l'economia e la regolamentazione dei flussi migratori. 
Accogliamo con piacere il fatto che in quella riunione si siano poste le basi per un incontro a febbraio, che verterà sui temi della sicurezza e dell'immigrazione, e spero che nel 2023 e che in questo incontro si pongano le basi per un approccio differente rispetto al passato su questo tema, che si deve focalizzare sulla riduzione delle partenze e sulla protezione delle frontiere esterne. Solo riducendo le partenze ridurremo le morti in mare e convinceremo su numeri più ridotti tutti i paesi europei a parlare di redistribuzione. 
Per quanto riguarda il tema energetico, che è quello più caldo, condivido parzialmente quanto detto dalla Presidente Van der Leyen: è vero che in questi mesi, con difficoltà, l'Unione europea si è mossa, ma forse il risultato e la condizione meno peggiore di quello che ci aspettavamo in questo inverno non è dettata tanto dall'efficienza delle misure messe in campo, ma piuttosto da condizioni esogene e favorevoli, non dipendenti da questo. 
Questo deve essere un motivo per spronarci a lavorare in maniera più concreta su due direttrici: uno, quello dell'autonomia energetica, che è ancora lontana dall'essere raggiunta, e due, quello sulla valutazione di una transizione verde, che deve essere però pragmatica e non ideologica. 
E anche per quanto riguarda la Russia, è vero che le misure sono state abbastanza efficienti, ma è altrettanto vero che i prodotti energetici russi, aggirando le sanzioni, continuano ad arrivare in maniera importante anche in Europa. Quindi su questo ci aspettiamo molto di più.
L'ultimo tema, ne ha parlato a Davos, è quello dell'economia. L'outlook presentato nella prima giornata è un outlook non molto positivo per l'Europa, anche se anche su questo campo le condizioni sembrano meno peggio di quello che ci aspettavamo. Bene la revisione degli aiuti di Stato, ma attenzione non dobbiamo preoccuparci solo della competitività con paesi al di fuori dell'Unione europea, ma dobbiamo preservare la competitività dentro al continente e l'integrità del mercato unico, che è sicuramente il più grande successo dell'integrazione europea. 
I dati sono preoccupanti sugli aiuti di Stato. Nell'ultimo anno delle centinaia di miliardi di schemi approvati dalla Commissione, l'80 % ha riguardato le due più grandi economie dell'Europa e più del 50 % la più grande. Così il mercato interno è in pericolo. Ci aspettiamo azioni concrete e su questo giudicheremo anche l'azione delle istituzioni europee nel 2023. 
"
Marco ZANNI,2023-01-17,IT,Presentation of the programme of activities of the Swedish Presidency (debate),https://www.europarl.europa.eu/doceo/document/CRE-9-2023-01-17-INT-2-015-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, Vicepresidente Šefčovič, Primo ministro, benvenuto al Parlamento europeo, sicuramente la Presidenza svedese arriva con grandi aspettative, in un momento non facile, ma in un semestre che speriamo sia di rinascita dopo le difficoltà e le grandi crisi che abbiamo affrontato durante quest'anno.
Le priorità che Lei ha messo sul tavolo sono priorità su cui ci aspettiamo risposte concrete e un lavoro che vada oltre la risposta all'emergenza, ma guardi ai prossimi venti, trent'anni e al futuro strutturale dell'Unione europea, partendo da quello più caldo, dal tema più caldo, quello dell'energia. È vero che, da un lato, come ha ricordato il vicepresidente Šefčovič, l'inverno sta passando in maniera migliore di quello che ci saremmo aspettati, ma, a mio giudizio, forse è più per la casualità e per la clemenza di un clima meno rigido che per l'efficacia delle risposte che abbiamo messo in campo in questi mesi. 
Su questo ci aspettiamo un'azione strutturale concreta, perché il prezzo del gas rimane ancora abbondantemente sopra la media degli ultimi anni e mina non solo la competitività delle imprese europee, ma anche la sopravvivenza dei nostri cittadini. 
Il tema dell'economia è stato toccato. Tanti colleghi hanno parlato della revisione della normativa sugli aiuti di Stato e questo è sicuramente qualcosa che dobbiamo fare. Ma attenzione perché questo non viene e non sta avvenendo senza un costo. Delle centinaia di miliardi di schemi di aiuti di Stato approvati nell'ultimo anno, l'80% sono andati e sono state richieste che provenivano dalle due più grandi economie all'interno dell'Unione europea. Ecco, attenzione, perché la sostenibilità e l'integrità del nostro mercato interno deve essere il faro di guida in questa revisione. 
E l'ultimo punto sull'immigrazione, ne abbiamo parlato, da tanti anni cerchiamo di trovare un accordo, ma ci focalizziamo sul tema sbagliato, che è quello della redistribuzione. Io mi auguro che la Presidenza svedese prenda in mano il dossier partendo da un obiettivo chiaro: la protezione delle nostre frontiere esterne per ridurre gli arrivi. Solo così ridurremo le morti in mare. Solo così renderemo più sostenibile la situazione nel continente. Solo con numeri inferiori di arrivi riusciremo finalmente a convincere tutti a parlare di redistribuzione. 
E un ultimo punto: abbiamo parlato di Ucraina. Il sostegno di quest'Aula al popolo ucraino è stato incondizionato in questo anno, ma c'è un altro popolo che grida aiuto e che chiama l'Unione europea. È il popolo iraniano che sta soffrendo e sta gridando un urlo di libertà che dobbiamo ascoltare. Anche su questo tema ci aspettiamo un'azione forte e concreta contro gli ayatollah da parte della Presidenza svedese. 
"
Marco ZANNI,2022-12-15,IT,"Suspicions of corruption from Qatar and the broader need for transparency and accountability in the European institutions (B9-0580/2022, RC-B9-0581/2022, B9-0581/2022, B9-0582/2022, B9-0583/2022, B9-0584/2022, B9-0585/2022, B9-0587/2022)  (vote)",https://www.europarl.europa.eu/doceo/document/CRE-9-2022-12-15-INT-4-119-0000_IT.html,"  Marco Zanni (ID).   – Signora Presidente, onorevoli colleghi, in apertura dei lavori lunedì, in quest'Aula, risuonava una parola pronunciata da tutti, unità, per meglio reagire a uno scandalo senza precedenti. Ebbene, mi spiace constatare che qualcuno sia ancora vittima della propria miope arroganza politica.
Per questo motivo propongo, a nome del gruppo ID, un emendamento orale per cui il paragrafo 3 dovrebbe diventare come il seguente: ""3. sottolinea che la gravità e l'ampiezza delle indagini in corso impongono al Parlamento e alle istituzioni dell'UE di reagire con unità inequivocabile e con ferma determinazione; riafferma che la propria idea di unità inequivocabile non include tutti i gruppi politici, ovvero i rappresentanti di milioni di cittadini europei;"".
Concludo, Presidente, dicendo che quest'Aula è solo un'altra prova dell'ipocrisia e della meschinità di alcuni in questo Parlamento, che si sentono di diritto moralmente superiori anche ora che i recenti gravi fatti li hanno clamorosamente smentiti.
"
Marco ZANNI,2022-12-12,IT,Statement by the President,https://www.europarl.europa.eu/doceo/document/CRE-9-2022-12-12-INT-1-013-0000_IT.html,"  Marco Zanni,  Presidente del gruppo ID. – Signora Presidente, onorevoli colleghi, ringrazio la Presidente per le sue parole in questo momento difficile. Quanto sta accadendo in questi giorni credo sia talmente lontano dalla cultura che dovrebbe appartenere a questa istituzione, che diventa molto difficile anche trovare le parole per commentarlo.
Siamo tutti profondamente sconvolti da quanto sta emergendo in queste ore, con accuse gravissime nei confronti di esponenti di peso di queste istituzioni, del presente e del passato, nonché di collaboratori indagati a vario titolo.
Per il nostro gruppo è chiaro ed essenziale che questo Parlamento debba prendere una posizione forte e decisa perché, purtroppo, l'atteggiamento che abbiamo visto in passato e soprattutto nei mesi scorsi è stato un atteggiamento che non ha aiutato queste istituzioni, con colleghi che si sono eretti a paladini contro le ingerenze straniere, tanto addirittura da riempire una relazione ufficiale di questo Parlamento con accuse non sempre circostanziate.
Siamo nella classica situazione dove si guarda alla pagliuzza degli altri e non ci si accorge della trave nei propri occhi. Per questo dico oggi a tutti i colleghi che questo Parlamento deve essere più umile e meno ipocrita su certi argomenti delicati. È chiaro che tutti possono sbagliare e commettere un errore e la responsabilità delle azioni, fino a prova contraria, è sempre personale, ma quello che è diventato francamente insostenibile in questa legislatura, e dovrà cambiare, credo sia l'atteggiamento di superiorità morale di alcuni. Questo scandalo enorme che stiamo vivendo non è che l'ennesima prova.
Ora, al di là delle azioni immediate che intraprenderemo per tutelare la rispettabilità di queste istituzioni, credo si debba fare un lavoro più profondo e credo che questo Parlamento debba indagare a fondo, in futuro, se esiste anche una responsabilità politica dietro i fatti che abbiamo visto e ricostruire, partendo da un atteggiamento diverso e soprattutto contrastando quella autoreferenzialità che troppo spesso abbiamo visto danneggiare questa istituzione e le istituzioni europee.
"
Marco ZANNI,2022-11-22,IT,Formal sitting – Ceremony to mark the 70th anniversary of the European Parliament,https://www.europarl.europa.eu/doceo/document/CRE-9-2022-11-22-INT-2-119-0000_IT.html,"  Marco Zanni,  Presidente del Gruppo Identità e Democrazia. – Signora Presidente, signora Presidente von der Leyen, signori Primi ministri, onorevoli colleghi, sono trascorsi settant'anni dalla creazione dell'Assemblea comune della Comunità europea del carbone e dell'acciaio. 
Era il 1952 e l'Europa era molto diversa da quella che conosciamo oggi. Le grandi guerre erano alle spalle e ci preparavamo a un futuro di pace e di sviluppo con grande speranza. All'epoca i parlamentari – è stato ricordato anche prima – erano soltanto 78 ed erano nominati dai parlamenti nazionali degli Stati membri. Oggi siamo quasi dieci volte tanto, 705, e ciascuno di noi è qui perché sono stati i cittadini con il loro voto a scegliere che fossimo noi qui a rappresentarli.
Credo sia necessario anche in questa ricorrenza ricordare a tutti, ma prima di tutto a noi stessi, il valore della democrazia e il rispetto che dobbiamo ai cittadini che rappresentiamo in quest'Aula. Il peso e la misura delle nostre azioni in ambito parlamentare devono essere guidati dall'importanza delle sfide che ci aspettano e dalle speranze che le persone, i cittadini, ripongono nell'Istituzione di cui facciamo parte. E democrazia in un contesto di peculiarità nazionali, di sensibilità diverse e di culture che sono vicine, ma che mantengono un'identità propria vuol dire anzitutto rispetto di queste differenze e non appiattimento su un modello di pensiero unico.
Bisogna motivare tutti a ritrovare quel senso di comune interesse nel fronteggiare le sfide e nel trovare soluzioni efficienti e rapide al momento cupo che stiamo attraversando, purtroppo, e vi invito a riflettere, a recuperare proprio quello spirito, che nel 1952 aveva dato la spinta per la creazione di quel che questa Istituzione è oggi. All'epoca, infatti, fu proprio attraverso la CECA che gli Stati espressero tutta l'importanza di elementi tanto fondamentali per garantire autonomia, sviluppo e una strategia al continente.
Risorse ed energia: due temi di straordinaria attualità anche oggi. Proprio questo dato dovrebbe spingerci a chiederci: come siamo arrivati al punto in cui ci troviamo oggi? Perché abbiamo deciso, dapprima politicamente, poi nei fatti, di delegare ad altri questioni così strategiche? Perché anche a livello industriale abbiamo ceduto alle sirene di una globalizzazione indiscriminata? Delocalizzazione, dipendenza da paesi terzi in fatto di energia e sostanziale perdita di autonomia sono gli errori che ci hanno condotti a dover trovare oggi, in tutta fretta, soluzioni a una crisi che purtroppo non ci abbandonerà tanto presto.
Io credo che dai nostri predecessori abbiamo molto da imparare e mi auguro che l'odierna ricorrenza motivi ognuno di noi a recuperare le radici di questo progetto e a dare una linea diversa al presente, ma soprattutto al nostro futuro.
E, in conclusione, c'è ancora una cosa che credo manchi a questa istituzione per potersi dire pienamente realizzata: la condivisione di responsabilità e valori con le opposizioni democratiche che rappresentano milioni di cittadini europei. Quando arriveremo a questo passaggio, potremo davvero affermare che la democrazia è finalmente rispettata e rappresentata appieno anche in quest'Aula e in questa Istituzione.
"
Marco ZANNI,2022-11-22,IT,Resumption of the sitting,https://www.europarl.europa.eu/doceo/document/CRE-9-2022-11-22-INT-2-128-0000_IT.html,"  Marco Zanni (ID).   – Signora Presidente, onorevoli colleghi, solo per ricordare che questa mattina è purtroppo scomparso l'onorevole Roberto Maroni, già vicepresidente del Consiglio italiano, più volte ministro di governi della Repubblica, per tanti anni deputato e governatore della regione Lombardia. 
Un vuoto che lascia nella politica, alla quale ha dato un contributo importante nei suoi ruoli istituzionali, anche nella costruzione delle istituzioni europee negli ultimi trent'anni, ma soprattutto ci lascia l'uomo ben voluto, sempre pragmatico e sempre pronto alla discussione anche con l'avversario politico. Ci faceva piacere che anche oggi quest'Aula lo ricordasse nel suo impegno come politico italiano e come politico europeo.
"
Marco ZANNI,2022-11-09,IT,Conclusions of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-11-09-INT-1-055-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, Presidente von der Leyen, Presidente Michel, siamo preoccupati perché vediamo che quell'unità, quella concretezza, quello slancio che le istituzioni europee hanno avuto dopo il 24 febbraio, dopo l'invasione da parte della Russia dell'Ucraina, sta venendo meno.
Il dibattito, la discordia tra due istituzioni europee, che mi sembra sia abbastanza chiara anche dall'intervento del Presidente Michel, non è un bel segnale, non è quel segnale di unità e di coordinamento delle istituzioni europee di cui abbiamo bisogno. Ne abbiamo bisogno in questo momento per programmare il 2023, che sappiamo sarà un anno ancora più difficile dei mesi emergenziali che abbiamo affrontato in questo momento.
La Presidente von der Leyen ha ricordato le azioni intraprese, il raggiungimento di adeguati stoccaggi per affrontare questo inverno, alcuni provvedimenti che sicuramente ci aiuteranno ad affrontare la situazione emergenziale e ha ricordato l'abbassamento dei prezzi dal picco di quest'estate. Ma questo non è sufficiente!
Non è sufficiente perché noi, probabilmente, riusciremo ad attraversare in maniera migliore l'inverno non tanto per quello che abbiamo fatto, ma per condizioni esogene: un inverno più mite di quello che era forse programmato e che ci ha aiutato a abbassare la domanda e, quindi, ad abbassare anche i prezzi in un'economia di mercato.
Dobbiamo portare avanti azioni concrete per affrontare e dare risposte al 2023, quando i buyer asiatici torneranno sul mercato e il mercato del GNL sarà più competitivo; quando i flussi dalla Russia non saranno più disponibili, come è stato per una parte di quest'anno; quando gli stoccaggi saranno vuoti e i flussi saranno inferiori.
Abbiamo bisogno di azioni oggi e abbiamo bisogno di azioni anche sul tema di quanto l'economia europea sta finanziando la Russia, perché è vero, come ricordava la Presidente, che i flussi dalle pipeline e alle condutture si sono portati quasi a zero, ma è altrettanto vero che ci sono altri dati preoccupanti: l'import di gas naturale liquido dalla Russia verso l'Unione europea è aumentato in maniera drammatica anche in questi mesi di guerra, in questi mesi di confronto, e su questo dobbiamo agire.
Abbiamo bisogno di azioni concrete, anche pensando alle risposte che il mondo, che i nostri Paesi concorrenti stanno dando a questa crisi: Cina e Stati Uniti stanno sovvenzionando pesantemente le proprie industrie e allora cosa farà l'Unione europea? Cosa può fare l'Unione europea per proteggere industrie e famiglie in un momento di difficoltà e in un momento in cui è a rischio la nostra competitività?
Su questo abbiamo bisogno di grande unità e abbiamo bisogno che, alle parole e alle dichiarazioni, seguano i fatti, fatti concreti e risposte concrete.
"
Marco ZANNI,2022-10-19,IT,Preparation of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-10-19-INT-3-015-0000_IT.html,"  Marco Zanni,  a nome del gruppo ID. – Signora Presidente, signora Presidente von der Leyen, signor rappresentante del Consiglio, onorevoli colleghi, lasciatemi prima fare una riflessione. 
Sentendo parlare alcuni dei colleghi prima, mi stavo domandando cosa possa pensare sull'unità europea chi oggi ha visto l'inizio di questo dibattito. Ne parliamo tanto, ma poi siamo i primi che, per motivi futili e ingiustificati, danno un'immagine di un'Europa divisa. Pensateci quando fate certi attacchi e abbiate più rispetto, voi che vi erigete a paladini della democrazia, per chi ha un'idea diversa, per chi democraticamente ha scelto un governo. Gli italiani sono benissimo in grado di scegliere per se stessi, smettetela. Se fossi nella leadership socialista, piuttosto, mi preoccuperei del fatto che il primo leader che andrà a rendere omaggio al dittatore cinese sarà proprio un leader socialista, il cancelliere tedesco Scholz. Quindi, riflettete su questo prima di dare lezioni di democraticità agli altri. 
Per quanto riguarda il prossimo Consiglio e il pacchetto che la Commissione europea ha annunciato, prima di analizzare questo, lasciatemi però un momento per ricordare, per fare una preghiera per i cittadini ucraini che, di nuovo, di fronte a un attacco criminale, a un attacco ingiustificato, sono periti. Dobbiamo continuare a garantire il nostro sostegno per far sì che questa guerra finisca il prima possibile e finisca con un'Ucraina vincente.
Sul pacchetto, è ancora un pacchetto ovviamente in fieri, aspettiamo poi che gli Stati membri diano il loro semaforo verde, però mi permetta, Presidente von der Leyen, che questo pacchetto non è neanche lontanamente sufficiente e cerco di spiegarle i motivi per cui non lo consideriamo sufficiente. 
Il primo motivo è che ci pare addirittura di aver fatto qualche passo indietro rispetto a quello che Lei due settimane fa era venuta qui in Aula ad annunciarci. È un pacchetto che, è vero, contiene una proposta sul price cap – l'ha ricordato Lei, ne parliamo da marzo e oggi finalmente c'è qualcosa sul tavolo – ma è un price cap che, per come è stato strutturato, difficilmente verrà messo in atto, ammesso che ci sia poi consenso nel Consiglio e tra gli Stati membri per portarlo avanti.
La solidarietà, che è un elemento molto importante, sarà un elemento molto importante non solo per affrontare l'inverno, ma per affrontare il prossimo anno che sarà forse ancora più difficile. È una solidarietà anche negli acquisti, che è importante, ma va giustamente a tutelare i piccoli Stati che, da soli, in un mercato competitivo, non ce la potrebbero fare, ma poco potrà fare per mettere in sicurezza gli acquisti, in un mercato che nel 2023 sarà ancora più competitivo e la competizione non sarà solo al nostro interno, ma sarà soprattutto con i buyer asiatici. E poi, la tutela della competitività delle nostre imprese, questo è un tema enorme, un tema che riguarda anche la politica industriale.
E poi, chiudo con due punti. Il primo: la parte rilevante di questo pacchetto sono il riutilizzo dei fondi di coesione 2014-2020. Sono 40 miliardi, quindi poco rispetto alla dimensione del problema, però sono la parte più rilevante. Credo che un ragionamento anche sul bilancio 2021-2027 la Commissione lo debba fare. Oggi c'è un'emergenza. È vero che il bilancio europeo è strutturato in maniera diversa, ma di fronte all'emergenza anche con il bilancio 2021-2027 dobbiamo dare una risposta.
E poi, chiudo con un punto: quello che davvero possiamo fare e l'Unione europea può fare è sedersi con i partner, con gli alleati della NATO, che oggi stanno guadagnando sulla pelle degli europei, e parlare chiaramente. Stati Uniti, Canada, Norvegia oggi stanno guadagnando sei/sette volte tanto i prezzi normali sul gas che ci mandano. Credo che se l'Unione europea vuole fare qualcosa di concreto, si debba sedere e parlare chiaro con tutti i partner, dobbiamo fare un accordo per bloccare il prezzo del gas che ci mandate, altrimenti l'Unione europea non sarà più in grado di garantire lo stesso sostegno all'Ucraina che abbiamo garantito fino adesso.
"
Marco ZANNI,2022-10-05,IT,Russia’s escalation of its war of aggression against Ukraine (debate),https://www.europarl.europa.eu/doceo/document/CRE-9-2022-10-05-INT-3-013-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, mi spiace che, ancora una volta, debba rubare tempo al mio intervento per rispondere a chi strumentalizza la politica in un momento così delicato. Però vorrei ricordare al gruppo socialista che non accettiamo lezioni di moralità da chi strizza l'occhio in Europa e fuori ai peggiori regimi di estrema sinistra. Non accettiamo lezioni di moralità sulla Russia da chi ancora ospita tra le sue fila il più grande lobbista della Russia, l'ex cancelliere Schröder. E non accettiamo lezioni da chi ancora in Europa chiude gli occhi sulle violazioni di alcuni governi solo perché sono sostenuti da partiti socialisti. Accettate il risultato democratico delle elezioni in Italia e toglietevi dalla testa che l'Italia, anche con questo governo, non sia protagonista della costruzione positiva in Europa e del supporto all'Ucraina. 
Passando alle cose concrete, ai problemi di oggi, io ho ascoltato con attenzione gli interventi della Presidente von der Leyen e dell'Alto rappresentante, ma siamo molto preoccupati. Sembra che la lancetta della storia sia tornata indietro. In questi sei-sette mesi, a febbraio, purtroppo ci siamo trovati di nuovo di fronte a una guerra dentro l'Europa che ci ha riportato a quello che è accaduto settant'anni fa, più di settant'anni fa: un disastro della storia. E oggi, di fronte all'escalation, la minaccia nucleare, la minaccia di una guerra fredda tra potenze nucleari, che speravamo di esserci lasciata alle spalle, torna con forza a presentarsi. E l'Europa deve, anche in questo senso, dimostrare unità, come ha fatto in questi mesi, per evitare che questa minaccia si concretizzi. 
L'Alto rappresentante ha parlato del nuovo pacchetto di sanzioni e credo che su questo le istituzioni europee, in questi mesi, avevano dimostrato l'unità, la leadership, il pragmatismo e il realismo di cui c'è bisogno, e quindi dobbiamo far sì che si continui ad avere un supporto importante per queste misure. 
Ma, come ho già detto, Presidente, nei miei interventi precedenti, in parallelo oggi è necessario che l'Europa concretizzi misure di supporto a imprese e famiglie. Se vogliamo mantenere un supporto forte, anche della nostra gente, al popolo ucraino nel combattere questa guerra, abbiamo bisogno che il peso di queste misure non ricada sui cittadini. 
Io purtroppo non condivido l'ottimismo che lei ha delineato sul fatto che passeremo un inverno relativamente tranquillo, che abbiamo tutti gli strumenti per passare indenni questo inverno. Purtroppo, la realtà dei fatti ci appare diversa. Invitiamo davvero a concretizzare misure di sostegno e faccio un appello. Sono felice di sentire che sul price cap probabilmente si andrà avanti. Sappiamo quanto è difficile trovare un accordo, sappiamo che non sarà facile imporre un price cap alle importazioni dalla Russia, ma in questi mesi i cittadini si fanno una domanda. Come alleati occidentali abbiamo dimostrato grande unità, abbiamo supportato la NATO, l'Unione europea ha supportato la NATO nelle misure, ma non ci pare che gli alleati abbiano condiviso gli oneri di queste misure. Sappiamo che l'Europa sta soffrendo, sappiamo che gli alleati ci hanno supportato nell'aumentare le forniture di gas, le forniture di energia all'Unione europea, però ci aspettiamo che da alleati con cui abbiamo condiviso un percorso forte arrivi anche un sostegno, un aiuto forte all'Europa. 
Oggi la Norvegia, gli Stati Uniti, il Canada, paesi tutti appartenenti alla NATO, guadagnano sei-sette volte tanto con le forniture che mandano in Europa. Ecco, sarebbe bello che l'Unione europea spinga questi alleati a considerare loro un price cap e a fornire, in questi mesi difficili, in questi mesi critici, tutto il supporto necessario, anche riducendo magari un po' i propri margini di profitto, per far sì che l'Europa possa continuare a sostenere fortemente l'approccio dell'Occidente e della NATO verso l'Ucraina.
"
Marco ZANNI,2022-09-14,IT,State of the Union (debate),https://www.europarl.europa.eu/doceo/document/CRE-9-2022-09-14-INT-3-016-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, signora Zelenska, benvenuta, la sua testimonianza qui oggi è importante ed è importante il fatto che anche oggi abbia avuto la dimostrazione che quest'Aula e queste istituzioni continueranno a sostenere, a livello trasversale, il popolo ucraino contro l'aggressione russa. 
Prima di entrare nel vivo degli argomenti toccati dalla Presidente von der Leyen, vorrei dare un suggerimento agli amici verdi e socialisti che, in mancanza di idee originali, continuano a gridare alla minaccia fascista in Europa: bene, vi suggerisco di parlare con i cittadini, con i commercianti, con le imprese e vi accorgerete che nessuno di loro è preoccupato da una minaccia fascista, ma piuttosto sono preoccupati di dover sopportare i danni di anni di politiche devastanti e distruttive portate avanti da questi gruppi in Europa.
Su quanto detto dalla Presidente van der Leyen, abbiamo ascoltato un bel discorso ma purtroppo, Presidente, rimane un discorso, rimangono parole. Lei ha annunciato delle misure che la Commissione proporrà per far fronte a una situazione drammatica che mai questo continente ha vissuto in passato. Ma queste misure – mi permetta di dire – non sono neanche lontanamente sufficienti per poter portare un aiuto concreto a chi oggi sta soffrendo, senza colpa, di una situazione che – ripeto – è drammatica. 
Le imprese stanno chiudendo, stanno fermando la produzione, i negozi stanno chiudendo e i cittadini non sono più in grado di affrontare i costi della vita che stanno aumentando in maniera esponenziale in tutta Europa. Ed è vero, come lei ha ricordato, che la colpa principale di questo non risiede nell'Europa ma di chi ha portato avanti un'aggressione ingiustificata. Ma dal 24 febbraio in poi l'Europa è responsabile di proteggere i propri cittadini dalle conseguenze che potevamo immaginare e che sapevamo sin dall'inizio ci sarebbero state. E la colpa dell'Europa è stata quella di non aver agito in tempo. 
Lei qualche giorno fa ci ha ricordato che la democrazia ha un costo: è vero, se vogliamo la democrazia ci sono dei processi che dobbiamo sopportare, c'è un dialogo, c'è un confronto e poi le cose si fanno. Ma questa non deve essere una giustificazione a una non azione e a un ritardo che purtroppo è responsabilità di alcune istituzioni europee. 
Il tetto al prezzo del gas, che è l'unica misura che potrà in qualche modo aiutare cittadini e imprese contro questa crisi che stiamo vivendo, rimane ancora aleatorio, rimane ancora nelle discussioni, rimane ancora in un dibattito e in una dialettica che non ci fa sperare e non fa sperare chi sta soffrendo in maniera troppo evidente di fronte a questa crisi. E riguardo a questo grido di aiuto, a questo appello a un'azione concreta e rapida di fronte a una situazione critica, faccio anche un'altra riflessione, più interna ai meccanismi dell'Unione europea e al lavoro che la Commissione europea ha portato avanti sin dal 2019. 
Nel mio Paese c'è un detto secondo cui solo gli stupidi e gli stolti non cambiano idea. Ecco, io credo che la Commissione europea debba fare suo questo detto e guardare a quanto proposto, ai pilastri di quello che era il programma nel 2019 e capire che alcune cose vanno riviste. Il mondo del 2019, quando queste norme e questi piani sono stati pensati, è un mondo che è totalmente cambiato, è un mondo che sappiamo non esisterà più. Le lancette del tempo non torneranno indietro. 
Abbiamo bisogno quindi che sul Green Deal e su alcune politiche commerciali l'Europa e la Commissione guardino con pragmatismo alla situazione cambiata e, in maniera lungimirante, sappiano ammettere che ci sono diverse condizioni e quindi certe cose non solo non sono più attuabili ma ad oggi non hanno aiutato né a proteggere il clima, né a realizzare quella transizione industriale e socioeconomica di cui questo continente oggi ha disperatamente bisogno.
"
Marco ZANNI,2022-07-06,IT,Presentation of the programme of activities of the Czech Presidency (continuation of debate),https://www.europarl.europa.eu/doceo/document/CRE-9-2022-07-06-INT-3-025-0000_IT.html,"  Marco Zanni,  a nome del gruppo ID. – Signora Presidente, signora Presidente von der Leyen, signor Vicepresidente, signor Primo ministro Fiala, come ho già avuto modo di dirle nell'incontro che abbiamo avuto qualche settimana fa di utile confronto, in bocca al lupo. In bocca al lupo perché Lei e il suo paese arrivate a gestire la Presidenza del Consiglio in uno dei momenti più critici che questo continente, che questa Unione sta affrontando sia dal punto di vista esterno, la questione della guerra in Ucraina, e sia dal punto di vista interno.
Lei e i colleghi avete elencato i problemi che oggi i cittadini e le imprese dell'Unione stanno affrontando con grande fatica e condividiamo le priorità di questo programma ambizioso che in questi sei mesi la Presidenza ceca sta mettendo sul tavolo, ma ora abbiamo bisogno dei fatti, i cittadini ci chiedono fatti concreti e decisioni concrete. Troppo tempo abbiamo speso in questi mesi in una situazione sicuramente difficile nel trovare decisioni giuste e ancora oggi mancano risposte sui due temi fondamentali. 
Sulla guerra, sappiamo che, finché non riusciremo a porre fine a questa guerra, l'inflazione non si abbasserà, i prezzi dell'energia non si abbasseranno, non riusciremo a salvare il popolo ucraino e non riusciremo nemmeno a salvare i popoli europei, i nostri paesi, i nostri cittadini. E su questo dobbiamo agire. Proteggere, difendere l'Ucraina con l'obiettivo finale che si arrivi a una pace il prima possibile, questo ci chiedono i cittadini ucraini, questo ci chiedono i cittadini europei. 
Sull'economia, qui l'ho detto più volte, le istituzioni europee sono mancate. Oggi servono misure forti, eccezionali, perché la situazione è drammatica. I costi della bolletta energetica sono quintuplicati, decuplicati, le attività non riescono più ad arrivare alla fine del mese, a far quadrare i bilanci, le prospettive per la nostra economia sono grigie come non lo erano da tempo.
Le proposte sono sul tavolo, abbiamo bisogno di agire e subito. Il presidente Weber ricordava la proposta che il governo italiano ha messo sul tavolo anche all'ultimo Consiglio. Più tempo aspettiamo a mettere un tetto al prezzo del gas, più sarà difficile contrastare la Russia e più daremo spazio alla Russia per ricattarci sulle forniture di gas. E aggiungo un'altra proposta, che ha fatto in maniera molto intelligente il primo ministro polacco: mettiamo temporaneamente un cap anche al prezzo della CO2, allo schema degli ETS. Abbiamo bisogno di decisioni forti.
Chiudo dicendo che non sono d'accordo sul fatto che quanto portato avanti dalle istituzioni europee in tema di transizione verde non stia incidendo sul prezzo dell'energia e non sia una parte del problema. E non lo dico io, lo dice la Banca centrale europea, che ci ha confermato ufficialmente più volte in questi mesi che la pressione sull'inflazione è anche causa di alcune politiche che stiamo portando avanti.
Serve pragmatismo, servono decisioni concrete perché altrimenti non potremo parlare di Europa, altrimenti non saremo capaci di far percepire il valore dello stare insieme ai nostri cittadini e alle nostre imprese.
"
Marco ZANNI,2022-06-22,IT,"Preparation of the European Council meeting of 23-24 June 2022, including the meeting with Western Balkan leaders on 23 June - Candidate status of Ukraine, the Republic of Moldova and Georgia (debate)",https://www.europarl.europa.eu/doceo/document/CRE-9-2022-06-22-INT-1-093-0000_IT.html,"  Marco Zanni,  a nome del gruppo ID. – Signor Presidente, Presidente von der Leyen, Ministro, onorevoli colleghi, ci sono grandi aspettative per quello che sarà un Consiglio europeo delicato, proprio perché la fase che stiamo affrontando in questo momento è una fase delicata, non solo per il significato politico e simbolico che avranno alcune scelte che verranno prese – ci auguriamo che ci sia una decisione unanime sul garantire lo status di paese candidato all'Ucraina – ma anche perché oggi è il momento che le istituzioni europee prendano decisioni concrete di fronte a una situazione sempre più deteriorata, che cittadini e imprese europee si trovano ad affrontare. 
Lei, Ministro, ha parlato bene e voglio focalizzarmi sulle sanzioni. L'obiettivo dello strumento sanzionatorio è chiaro ed è l'unica arma che oggi abbiamo per portare la Russia a un tavolo di negoziazioni. E Lei ha detto bene quale deve essere l'obiettivo delle sanzioni: deve essere stoppare il flusso di denaro che entra nelle casse della Russia e che finanzia la guerra. 
Se questo è l'obiettivo che condividiamo e condividevamo all'inizio, credo che i risultati non siano del tutto soddisfacenti e credo che l'impatto che queste sanzioni hanno avuto sul prezzo dell'energia stia aiutando Putin non solo a finanziare sempre più la sua guerra, ma anche a usare il gas e l'energia come arma di ricatto. Se i flussi finanziari alla Russia non fossero stati così alti, in questi mesi, in queste settimane, a causa degli aumenti dei prezzi, oggi la Russia non avrebbe potuto tagliare le risorse energetiche e mettere in pericolo anche il piano che la Commissione europea ci aveva presentato per mettere al sicuro il nostro inverno, le forniture per poterci permettere di portare avanti quei passi in termini di diversificazione delle risorse energetiche, in termini di costruzione di nuove infrastrutture, in termini di garantire un'indipendenza energetica all'Europa. 
Ecco, credo che su questo si debba riflettere e credo che sia finalmente giunto il momento che si trovi un accordo su un tetto al prezzo dell'energia, una proposta che il mio governo da molto tempo porta sui tavoli europei. 
E chiudo con un aspetto molto importante, sempre su azioni concrete, che chiediamo, che i cittadini chiedono alle istituzioni europee. Lo scenario economico si sta deteriorando sempre di più, l'aumento dei prezzi, l'aumento dell'inflazione sta mordendo sempre di più sulle caviglie di cittadini e imprese europei. 
Di fronte ai passi che con forza portiamo avanti per proteggere, per difendere l'Ucraina, credo sia necessario portare avanti oggi e concordare azioni concrete per aiutare cittadini e imprese europei ad attraversare questo momento di grande difficoltà che arriva dopo due anni di pandemia che hanno già morso con le difficoltà cittadini e imprese europei. È necessario che le istituzioni portino avanti un progetto per far sì che non ci ritroviamo nei prossimi mesi a dover affrontare una nuova crisi economica. 
"
Marco ZANNI,2022-06-08,IT,"This is Europe - Debate with the Taoiseach of Ireland, Micheál Martin (debate)",https://www.europarl.europa.eu/doceo/document/CRE-9-2022-06-08-INT-3-015-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, ringrazio il signor Primo ministro Martin per essere qui, perché in questo momento di grave difficoltà, in uno dei momenti più difficili che le Istituzioni europee stanno affrontando, è molto importante un dialogo costante interistituzionale, soprattutto tra questo Parlamento e i rappresentanti degli Stati membri.
Prima di tutto, è importante un coordinamento e un dialogo per rafforzare un punto in cui, a mio avviso, le Istituzioni europee sono un po' mancate in questo periodo difficile, che è la credibilità. Quando si affronta una sfida geopolitica, una sfida importante come quella che stiamo affrontando di fronte all'aggressione russa, la credibilità e l'unità sono due fattori di fondamentale importanza.
Purtroppo, a causa anche di errori strategici e di informazione che abbiamo commesso nel passato nel costruire la nostra Unione e il nostro modello, questa credibilità e questa unità le abbiamo viste pian piano mancare. Quindi è fondamentale che lavoriamo insieme, affinché non si creino blocchi distinti, come qualche volta stiamo vedendo nelle discussioni sulle emergenze. Riflettere sul perché e su come possiamo evitare questi errori nel futuro diventa fondamentale.
Decenni di dipendenza energetica dalla Russia, che sono stati una scelta politica fatta dall'Unione europea in passato, ci hanno reso deboli. Proprio oggi, quando questo Parlamento dovrà votare uno dei provvedimenti più importanti della prossima legislatura, dobbiamo fare tesoro dei nostri errori passati, per non ripeterli nel futuro.
La transizione energetica, su cui questa Commissione ha puntato molto in questa legislatura e su cui questo Parlamento sta lavorando da tempo, avrà successo se non sarà guidata dall'ideologia e se impareremo dai nostri errori del passato. In un momento in cui stiamo tentando di svincolarci dalla Russia, legarci mani e piedi a un'altra minaccia geopolitica, che è quella cinese, non è esattamente la strada giusta per rimodellare il futuro socioeconomico dell'Unione europea. Quindi invitiamo tutti a riflettere e a prendere una decisione strategica giusta sulla nostra autonomia, anche su questo pacchetto.
Chiudo sull'ultimo punto, molto importante. Oggi noi stiamo cercando di sostenere l'Ucraina e la sua popolazione di fronte a questa aggressione, e i cittadini europei hanno fatto un grande sforzo e stanno sopportando un grande sforzo a tal fine, però noi da tempo chiediamo che le Istituzioni europee si muovano concretamente perché il peso di questa ennesima crisi non ricada sui cittadini europei e sulle nostre imprese.
Di fronte alle sfide che stiamo affrontando – l'inflazione, l'aumento dei costi, la disoccupazionee la perdita di potere d'acquisto – è fondamentale che ci siano tre priorità per le Istituzioni europee: lavoro, lavoro, lavoro. Abbiamo una grande opportunità per plasmare il nostro nuovo modello futuro, che deve essere basato su un'autonomia che ci svincola dai regimi e che ci rende indipendenti nelle nostre scelte geopolitiche. Se non saremo in grado di plasmare questo sistema guardando agli errori del passato, purtroppo l'Unione europea rimarrà un attore geopolitico debole e che dipenderà sempre dagli altri. Grazie, contiamo su di voi.
"
Marco ZANNI,2022-05-03,IT,"This is Europe - Debate with the Prime Minister of Italy, Mario Draghi (debate)",https://www.europarl.europa.eu/doceo/document/CRE-9-2022-05-03-INT-2-071-0000_IT.html,"  Marco Zanni,  a nome del gruppo ID. – Signora Presidente Metsola, Commissario Gentiloni, Presidente Draghi, bentornato al Parlamento europeo. 
Come Lei ha ricordato, stiamo affrontando uno dei momenti più critici della storia europea, con una guerra a pochi chilometri da noi, che oggi ci chiama a dare una risposta forte, ponderata, ma soprattutto credibile al periodo buio che stiamo affrontando. 
Purtroppo in queste settimane abbiamo dovuto constatare che l'iniziale convinzione di essere forti e uniti Stati membri, istituzioni e leader europei si è dissolta per effetto, a nostro avviso, di errori strategici passati e presenti, di costruzione del nostro sistema europeo che continuano a renderci deboli, inefficienti e soprattutto ricattabili. È necessario elaborare questi errori prima di guardare al futuro. 
Oggi occorre soprattutto riflettere sulle scelte fatte in passato. Dobbiamo trovare soluzioni nuove a vecchi problemi e soprattutto farlo in fretta. La dipendenza da paesi come la Russia è stata una decisione politica degli scorsi decenni. Abbiamo reso la nostra prosperità dipendente da materie prime ed energia a basso costo, non avendo quindi più garantito alcun controllo sui livelli di produzione, rischiando la paralisi di interi settori economici, ma l'autonomia strategica che oggi tutti invochiamo non esisterà finché non cambieremo profondamente il nostro modello di sviluppo industriale e il nostro modello socioeconomico. 
A pochi giorni dal 1° maggio vorrei richiamare l'attenzione sul tema del lavoro e ricordare che su salari e potere d'acquisto la sicurezza strategica dell'Unione richiede che alcune produzioni fondamentali non siano più fatte in un unico paese fuori dai nostri confini, ma sul suolo europeo. E sappiamo che ci sarà un prezzo da pagare per questo, cioè un inevitabile aumento dei costi. Per cui – e questo Lei lo sa bene da economista – l'equilibrio economico richiederà che sia possibile pagarli di più e che questi beni siano fruibili anche dagli stessi lavoratori che dovranno essere pagati meglio. 
Purtroppo il livellamento verso il basso, che abbiamo visto durante il periodo di una globalizzazione incontrollata, deve essere invertito anzitutto per motivi di sicurezza nazionale. Prima, però, credo che occorra fare chiarezza su un punto: perché questa inversione sia sostenibile dovremmo tutti insieme ragionare in termini di corsa verso l'alto, esigere la qualità, sostenerne il costo e ovviamente pretenderne la remunerazione. 
Oggi ci si accorge che sugli approvvigionamenti dobbiamo renderci più autonomi, ma invito tutti a non ripetere gli stessi errori del passato. Passare dalla dipendenza russa a quella cinese, ad esempio, non può essere considerata una strategia vincente. Le più alte cariche dell'Unione devono riconsiderare le decisioni del passato e riflettere sulle risposte agli enormi interrogativi che il drammatico conflitto in Ucraina ci ha posto. È ancora questa la direzione giusta da seguire? È stato saggio affidarsi alla leadership di un singolo paese per delineare il percorso politico e strategico di un intero continente? È davvero irrinunciabile insistere nel proporre ricette ideologiche a problemi reali? 
Quello che serve adesso è più pragmatismo e meno ideologia, più azioni concrete e meno annunci sui temi che Lei ha toccato – lavoro, energia, ambiente e difesa – per trovare una soluzione l'UE può fare riferimento proprio alla questione energetica. Come stiamo vedendo, i mix energetici variano di paese in paese, necessità e stili di vita sono diversi a seconda della capitale in cui ci troviamo. Ecco, mi auguro che questo stato delle cose, che è insieme realtà e metafora, possa finalmente spingere questa istituzione europea ad abbandonare la retorica del ""one size fits all"" che in molti casi ha reso il compimento dello stesso progetto europeo un ostacolo e non una risorsa come dovrebbe essere. Non è un crimine ammettere gli errori e cambiare rotta, ma va fatto in tempo. 
Concludo, Presidente Draghi, perché la difficoltà del momento porta con sé un'opportunità, quella di cambiare le cose. Lei ne ha parlato parlando dei trattati europei che sono il punto finale, ma ci sono tante piccole cose che possiamo fare insieme prima. Mi auguro che l'Unione, come il nostro paese, possa seguire il buon senso di questo rinnovato approccio alla gestione dei problemi che affliggono i nostri paesi e l'Europa intera. Noi su questo ci saremo sempre. 
"
Marco ZANNI,2022-04-06,IT,Conclusions of the European Council meeting of 24-25 March 2022: including the latest developments of the war against Ukraine and the EU sanctions against Russia and their implementation (debate),https://www.europarl.europa.eu/doceo/document/CRE-9-2022-04-06-INT-3-018-0000_IT.html,"  Marco Zanni,  a nome del gruppo ID. – Signora Presidente, signora Presidente della Commissione, signor Presidente del Consiglio, signor Alto rappresentante, onorevoli colleghi, prima di tutto un ringraziamento ancora alla Presidente Metsola perché è stata la prima rappresentante di un'Istituzione europea che ha voluto dare un messaggio forte di vicinanza al popolo ucraino e credo che, in questa situazione, conti molto anche questo.
Le terribili immagini che ci arrivano da Bucha e da Irpin ci toccano nel profondo e ci spronano ad aumentare i nostri sforzi per supportare l'Ucraina e il popolo ucraino in questa guerra, in questo confronto con il regime di Putin. Ma ci ricordano anche che la guerra è questo: la guerra è distruzione, la guerra è crimine, la a guerra è devastazione. Ed è per questo, credo, che l'Unione, insieme al supporto e ai pacchetti di sanzioni, debba incrementare i suoi sforzi di mediazione per trovare una soluzione di pace, anche perché non possiamo permetterci che questi sforzi siano lasciati ad altri regimi, come la Turchia e la Cina.
Capitolo sanzioni: quanto è stato proposto dalla Commissione, il quinto pacchetto, è sicuramente un passo avanti, ma non dobbiamo nasconderci che questo tema sta diventando un tema divisivo, principalmente per un motivo: perché sappiamo che l'impatto di questi pacchetti sanzionatori è asimmetrico, è differente a seconda dello Stato membro e di questo dobbiamo tenere conto.
Dobbiamo essere chiari con i nostri cittadini che questo sforzo richiede un sacrificio e l'Unione europea non può permettere che questo sacrificio ricada sulle spalle di cittadini e imprese che già stanno soffrendo, motivo per cui, oggi, in parallelo, è necessario accelerare anche le discussioni su un pacchetto di aiuti che riduca queste asimmetrie. Credo che questo possa aiutare a rassicurare quegli Stati membri che oggi sono più reticenti nel fare alcuni passi in questa direzione.
Anche il divieto sulle importazioni di carbone, è vero, è un passo importante, ma lei stessa, Presidente von der Leyen, ci ha dato le cifre: parliamo di 4 miliardi di euro annui di valore di queste importazioni e, se rapportati al quasi miliardo di euro che ogni giorno paghiamo alla Russia, capiamo che è poco e non ci sarà un impatto concreto.
Sulle sanzioni, un altro tema: è importante che i pacchetti sanzionatori siano credibili. Purtroppo, nelle scorse settimane su alcuni provvedimenti abbiamo visto come in molti casi l'Occidente abbia dovuto trovare delle soluzioni, diciamo, innovative, per usare un eufemismo, perché si è accorto che alcune sanzioni danneggiavano di più i nostri operatori e i nostri attori che il regime russo. Quindi è importante che sui nuovi pacchetti questo elemento sia preponderante.
Sull'autonomia energetica, è importante che non venga fatta con ideologia ma con pragmatismo: non solo abbiamo bisogno di diversificare le nostre fonti, questo non basta, dipendono da altrettanti regimi che sono instabili, ad esempio l'Algeria. Noi dobbiamo capire che l'Europa è un continente oggi povero di energia, ma non è povero di fonti energetiche e noi abbiamo l'obbligo di sfruttarle, queste fonti energetiche.
In chiusura, questa guerra ha svelato il velo di una debolezza dell'Unione, che è principalmente il modello di sviluppo industriale ed economico che abbiamo deciso di perseguire negli ultimi venti, trent'anni: un modello che ci ha reso dipendenti su tutto: dall'energia, alla difesa, alla sicurezza alimentare, alla nostra catena del valore. Se non capiamo che questo modello va cambiato, saremo sempre più deboli di fronte alle minacce locali.
Chiudo con la Cina: molto forte è il messaggio che è stato mandato dalle Istituzioni europee, ma questa richiesta, questo messaggio deve essere credibile. Oggi, di fronte a un eventuale confronto con la Cina, l'Europa sarebbe debole e in una posizione negoziale di svantaggio. Su questo dobbiamo lavorare.
"
Marco ZANNI,2022-03-24,IT,"The Power of the EU – Joint European Action for more affordable, secure and sustainable energy (debate)",https://www.europarl.europa.eu/doceo/document/CRE-9-2022-03-24-INT-2-060-8125_IT.html,"  Marco Zanni (ID),  per iscritto. – Ancora una volta l'Unione europea ha fissato degli obiettivi senza interrogarsi realmente sulla loro fattibilità o sulle conseguenze che potrebbero avere: la Commissione, infatti, esige l'indipendenza energetica in tempi brevissimi per arginare un problema noto da tempo ma fino ad ora ignorato. 
L'eliminazione dei 2/3 delle importazioni di gas russo rappresenta senza dubbio una scelta geopolitica e strategica estremamente importante, ma non dobbiamo illuderci che sia priva di rischi. Ulteriori aumenti dei costi dell'energia o il razionamento energetico avrebbero un impatto devastante sulla nostra economia, già indebolita dagli anni di pandemia.
Vorrei inoltre sottolineare le criticità legate alla volontà della Commissione di sostituire il gas russo con GNL d'importazione. La maggior parte dei produttori mondiali, infatti, ha già contratti a lungo termine con altri acquirenti, fattore che rende non poco problematica la negoziazione di nuovi accordi. In secondo luogo, la capacità di rigassificazione dell'UE è già al massimo, e la realizzazione di nuovi impianti richiede tempi lunghi, incompatibili con gli obiettivi della Commissione. 
Concludo ribadendo che il rischio più grande è di far pagare ai cittadini e alle imprese le conseguenze di anni di politiche energetiche sbagliate, caratterizzate da compromessi e manie verdi.
"
Marco ZANNI,2022-03-23,IT,Debriefing of the European Council meeting in Paris on 10 March 2022 - Preparation of the European Council meeting 24-25 March 2022 (debate),https://www.europarl.europa.eu/doceo/document/CRE-9-2022-03-23-INT-1-052-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, signora Presidente della Commissione, signor Presidente del Consiglio, ogni giorno le immagini della devastazione e dell'aggressione russa all'Ucraina sono più drammatiche che mai e, nonostante sia passato già un mese da quel tragico 24 febbraio, non riusciamo davvero ad abituarci a questa devastazione che dobbiamo combattere con tutti i mezzi.
Quindi bene che giovedì e venerdì gli Stati membri e il Consiglio discutano su come incrementare il supporto alla straordinaria resistenza che il popolo ucraino sta portando avanti con mille difficoltà. E questa resistenza nel difendere la propria libertà deve essere da esempio per tutti noi. 
Ovviamente ci sono queste emergenze. Il supporto al popolo ucraino prima di tutto. Il tema dei costi dell'energia, perché sappiamo, e ce lo siamo detti sin dall'inizio, che le scelte che stiamo portando avanti per supportare il popolo ucraino e contrastare la Russia nella sua azione hanno un costo per noi, hanno un costo per i nostri cittadini, e dobbiamo fare tutto il possibile affinché, dopo già due anni di pandemia drammatici, questi costi non ricadano sulle spalle dei più deboli. 
Allo stesso tempo, credo sia necessario affrontare le emergenze che rimangono. La priorità è guardare al futuro, guardare a cosa le istituzioni europee devono cambiare per far sì che le debolezze che oggi dimostriamo di fronte a tanti fattori non diventino un elemento di debolezza nel futuro. 
Il mondo stava cambiando prima del 24 febbraio e cambierà ancora più velocemente dopo il 24 febbraio. Credo che guardando alla mappa delle votazioni sulla risoluzione russa all'ONU dobbiamo porci delle questioni. È bene che il Consiglio inizi a dibattere su questi scenari futuri, perché paesi che rappresentano più della metà della popolazione mondiale non hanno sostenuto, si sono astenuti o hanno votato contro quella risoluzione. 
Dobbiamo interrogarci sul perché questi paesi oggi non guardano al modello occidentale come un esempio da seguire, come un esempio di cooperazione, ma vengono attratti da modelli autoritari, da modelli che noi contrastiamo. Questa deve essere la domanda. Paesi amici, paesi che ricevono ogni anno fondi ingenti sia dagli Stati europei sia dal bilancio europeo, che oggi non si mostrano cooperativi, che oggi sono fondamentali nell'aiutare la Russia ad aggirare le sanzioni occidentali. 
Ecco, credo che il Consiglio di giovedì e venerdì debba focalizzarsi sul futuro. Se non saremo in grado di dare una risposta a queste domande e di avere una strategia per i prossimi dieci o vent'anni, dove correggiamo questi errori, non possiamo parlare di autonomia, non possiamo parlare di un ruolo futuro geopolitico per il nostro continente, non possiamo parlare di un futuro prospero. 
Chiudo con una domanda. Ne ha parlato il presidente Weber e io ne parlo da molto tempo. Cosa succede domani mattina se la Cina invade Taiwan? Siamo pronti ad agire e ad essere riparati contro qualsiasi evento che quanto accaduto il 24 febbraio ci pone davanti? Credo che questo sia il momento in cui, di fronte alle non scelte, scegliamo un percorso di scelte coraggiose. 
"
Marco ZANNI,2022-03-23,IT,"Address by Justin Trudeau, Prime Minister of Canada",https://www.europarl.europa.eu/doceo/document/CRE-9-2022-03-23-INT-1-134-0000_IT.html,"  Marco Zanni,  a nome del gruppo ID. – Grazie Presidente, benvenuto Presidente Trudeau, bentornato al Parlamento europeo. È una grande opportunità per questo Parlamento dibattere con lei alla vigilia di incontri così importanti che hanno la necessità di mostrare come l'Occidente sia unito nel dare una risposta coordinata ed efficiente all'invasione russa dell'Ucraina. 
Un'unità con la quale, fino ad ora, l'Europa si sta muovendo di concerto con la sua e molte altre importanti nazioni del mondo. Signor Primo ministro, vorrei cogliere l'occasione, alla sua presenza, per ricordare come, dopo anni di crisi, abbiamo la necessità di far sì che l'Alleanza Atlantica venga rafforzata non soltanto in un periodo di crisi e di emergenza come quello attuale, ma in modo costante e costruttivo, e soprattutto nell'accezione originaria dell'Alleanza, che è un'accezione deterrente e non offensiva. 
Valorizzare quindi, appunto, la funzione della NATO come unione di forze che percorrono la via della pace a contrasto di chi tutt'oggi continua a mettere a rischio la sicurezza comune. Proprio ieri il Presidente ucraino Zelensky, parlando al Parlamento del mio paese, al Parlamento italiano, invitava l'Unione europea a utilizzare in modo efficace lo strumento della diplomazia e del dialogo, e con questo ribadendo implicitamente i principi stessi che ispirano appunto la modalità d'azione dell'Alleanza Atlantica. 
Faccio un'altra considerazione, Presidente Trudeau. Nemmeno a lei, ovviamente, sarà sfuggito come il mondo stia rapidamente spostando il proprio asse verso nuovi equilibri geopolitici. Ne abbiamo avuto, purtroppo, recente dimostrazione guardando il voto all'Assemblea delle Nazioni Unite sulla risoluzione per la condanna all'invasione russa. Le forze occidentali, da un lato, si sono espresse senza esitazioni, compatte, ma un gran numero di Stati, quelli più popolosi, quelli che detengono la maggior parte delle risorse del pianeta, hanno voluto dare un segnale differente che va ben oltre il testo della risoluzione. Un segnale che deve essere compreso nel suo significato più profondo, e spero che questo sia un tema centrale dei vostri dibattiti nei prossimi giorni. 
Il conflitto in Ucraina ci sta mettendo di fronte a nuove importanti scelte e a nuove sfide. Siamo a oggi alle prese con un mondo che non è più improntato al solo modello occidentale, ma è tornato multipolare. Questo non significa che l'Occidente non debba essere il punto di riferimento, anzi deve ritrovare la propria convinzione e la forza per dimostrare che i modelli democratici sono quelli vincenti e che la violenza, l'oppressione e le dittature non possono mai essere la soluzione. 
Per fare questo serve riappropriarsi appieno dei nostri valori e della nostra identità sul piano politico, sociale, culturale e anche economico con chi crede che l'orgoglio di un modello di sviluppo che non si basa su guerre e sopraffazioni, ma sul rispetto dei popoli e delle loro libertà, valori che non possiamo mettere in discussione né ora né mai. 
Di fronte alla follia –, e mi avvio a chiudere Presidente, è il momento della razionalità e speriamo davvero che questo sia il principio fondamentale che guiderà le vostre scelte in questi giorni drammatici e importanti. In bocca al lupo perché abbiamo bisogno di una leadership occidentale forte che riporti pace e equilibrio nel nostro continente e nel mondo. 
"
Marco ZANNI,2022-03-09,IT,"Debate with the Prime Minister of Estonia, Kaja Kallas - The EU's role in a changing world and the security situation of Europe following the Russian aggression and invasion of Ukraine (continuation of debate)",https://www.europarl.europa.eu/doceo/document/CRE-9-2022-03-09-INT-3-137-9687_IT.html,"  Marco Zanni (ID),  per iscritto. – L'aggressione dell'Ucraina da parte della Russia è un atto sconsiderato che è nostro dovere contrastare. Tuttavia, nei giorni scorsi ho sentito alcuni colleghi parlare con troppa leggerezza di guerra e di intervento militare da parte europea, senza considerare le conseguenze e i rischi che potrebbero comportare: ritengo che le sanzioni siano state un passo importante, ma ora deve essere la diplomazia a portarci verso la risoluzione del conflitto.
Ciononostante, va anche riconosciuto che lo sforzo diplomatico e la capacità di mediazione dell'UE sono rese molto più difficili dalla dipendenza energetica dalla Russia. L'incapacità di essere autonomi e di diversificare i fornitori ci ha reso vulnerabili alle pretese del regime russo e rischia di far ricadere il peso economico della guerra sui nostri cittadini. 
Questa stessa dipendenza energetica sta anche mostrando gli aspetti più critici della transizione verde. In poche settimane siamo passati dai ""bisticci"" sulla tassonomia verde all'unanime approvazione di utilizzare le centrali nucleari e a carbone, sottolineando la netta distinzione tra obiettivi ideologici e pragmatici. 
Vorrei concludere accogliendo con favore l'intenzione di diversi paesi di rinnovare il proprio impegno di spesa verso la NATO. Ritengo che questa crisi ci ricordi l'importanza della fiducia e dell'alleanza che abbiamo con i nostri partner oltreoceano.
"
Marco ZANNI,2022-03-08,IT,The deterioration of the situation of refugees as a consequence of the Russian aggression against Ukraine (debate),https://www.europarl.europa.eu/doceo/document/CRE-9-2022-03-08-INT-2-233-7500_IT.html,"  Marco Zanni (ID),  per iscritto. – L’aggressione dell’Ucraina da parte della Russia è un atto sconsiderato che è nostro dovere contrastare. Tuttavia, nei giorni scorsi ho sentito alcuni colleghi parlare con troppa leggerezza di guerra e di intervento militare da parte europea, senza considerare le conseguenze e i rischi che potrebbero comportare: ritengo che le sanzioni siano state un passo importante, ma ora deve essere la diplomazia a portarci verso la risoluzione del conflitto.
Ciononostante, va anche riconosciuto che lo sforzo diplomatico e la capacità di mediazione dell’UE sono rese molto più difficili dalla dipendenza energetica dalla Russia. L’incapacità di essere autonomi e di diversificare i fornitori ci ha reso vulnerabili alle pretese del regime russo e rischia di far ricadere il peso economico della guerra sui nostri cittadini. 
Questa stessa dipendenza energetica sta anche mostrando gli aspetti più critici della transizione verde. In poche settimane siamo passati dai “bisticci” sulla tassonomia verde all’unanime approvazione di utilizzare le centrali nucleari e a carbone, sottolineando la netta distinzione tra obiettivi ideologici e pragmatici. 
Vorrei concludere accogliendo con favore l’intenzione di diversi Paesi di rinnovare il proprio impegno di spesa verso la NATO. Ritengo che questa crisi ci ricordi l’importanza della fiducia e dell’alleanza che abbiamo con i nostri partner oltreoceano.
"
Marco ZANNI,2022-03-01,IT,Russian aggression against Ukraine (debate),https://www.europarl.europa.eu/doceo/document/CRE-9-2022-03-01-INT-1-039-0000_IT.html,"  Marco Zanni,  a nome del gruppo ID. – Signora Presidente, signora Presidente della Commissione europea, signor presidente del Consiglio, signor Alto rappresentante, onorevoli colleghi, l'ignobile attacco del regime russo all'Ucraina fa rivivere all'Europa le immagini più brutte della sua storia. Come ricordava la Presidente von der Leyen, a trent'anni dalla guerra dei Balcani, di nuovo, ancora, nel 2022, siamo a parlare di una guerra in Europa.
Il nostro supporto e la straordinaria ammirazione vanno al popolo ucraino, a queste persone che oggi, con tenacia, difendono la loro libertà e la loro sovranità di fronte a un'aggressione ingiustificabile.
Bene la condanna unanime e bene il fatto che, forse per la prima volta, in questa maniera le Istituzioni europee hanno risposto con fermezza e con velocità a una situazione emergenziale. Lo avete ricordato tutti: il pacchetto di sanzioni che è stato varato è un pacchetto che per dimensioni, larghezza e impatto, non ha eguali nella storia dell'Europa; l'approccio e l'unità con cui si sono mosse le Istituzioni europee non li abbiamo mai visti in precedenza.
Il supporto al popolo ucraino deve essere totale e dobbiamo far sì che, prima possibile, la soluzione a questo conflitto sia una pace che ripristini l'integrità territoriale dell'Ucraina. Ma allo stesso tempo, come hanno ricordato alcuni di voi, dobbiamo analizzare il fatto che il 24 febbraio cambia e ha cambiato la nostra storia e che ci sarà un ""prima"" e un ""dopo"".
E noi abbiamo l'obbligo di analizzare quali sono stati i nostri sbagli, quali sono stati i nostri errori nel prima, per far sì che l'Europa e gli Stati europei non siano impreparati per un dopo. La Russia non è l'unico regime autoritario che minaccia il mondo globale e di questo dovremmo tenere conto.
Allora, proviamo a analizzarli, questi errori: abbiamo parlato più volte – e alcuni sono stati evidenziati da chi ha parlato prima di me – della nostra dipendenza dalla Russia sull'energia, sul gas, sul petrolio, sulle materie prime, come mercato di sbocco dei nostri prodotti. Ma questa dipendenza è stata una nostra scelta politica: è stata nostra la scelta di non sfruttare le nostre risorse energetiche per comprarle poi dalla Russia o da altri Paesi.
Vedete, l'Europa non è un paese povero di fonti energetiche: ha deciso di essere un paese povero di energia. Vi faccio un esempio: il mio Paese negli anni '90 produceva 20 miliardi di metri cubi di gas all'anno. Oggi ne produce 3 e non perché il gas in Italia sia finito, ma perché abbiamo deciso di non utilizzarlo.
E riguardo alle sanzioni: come abbiamo detto, un pacchetto mai visto che, però, dobbiamo essere chiari, avrà un impatto anche sulla nostra economia e riprendo quanto detto dal collega Lambert: dopo due anni di pandemia e dopo una crisi economica mai vista, non possiamo permettere che le conseguenze di queste sanzioni pesino ancora sulle nostre imprese e sui nostri cittadini e spero che altrettanto prontamente, come ha agito sulle sanzioni, la Commissione agisca affinché questo non accada e affinché le nostre imprese e i nostri cittadini siano supportati.
Chiudo con due riflessioni. La prima: quello che abbiamo visto con la Russia deve essere una lezione per il futuro. C'è un altro regime illiberale che minaccia l'Occidente, cioè quello cinese: non commettiamo gli stessi errori che abbiamo commesso con la Russia con questo regime e ridurre la dipendenza dell'Europa da questo Paese è un obbligo.
Il secondo punto, e concludo, è più personale. Questi sono i momenti della storia in cui la politica, i politici, si dividono tra grandi e piccoli; nel mio Paese si dice tra ""uomini"" e ""ominicchi"". Purtroppo devo constatare, Presidente, che ancora una volta, di fronte a questo momento drammatico, alcuni in questo Parlamento hanno voluto essere ricordati come dei piccoli uomini: impedire al mio gruppo politico di sostenere con convinzione la risoluzione che andremo a votare è un gesto da piccoli politici, che non fa tanto danno a me, né al gruppo che presiedo, ma fa danno a questa Istituzione che, forse, per una volta nella sua storia, avrebbe potuto assumere una posizione forte all'unanimità.
"
Marco ZANNI,2022-02-16,IT,"EU-Russia relations, European security and Russia’s military threat against Ukraine (debate)",https://www.europarl.europa.eu/doceo/document/CRE-9-2022-02-16-INT-3-020-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, signora Presidente von der Leyen, signor Presidente Michel, credo che oggi il messaggio che le istituzioni europee devono dare al popolo ucraino è un messaggio di solidarietà e non possiamo lasciare spazio alle ambiguità che, molto spesso nel passato e anche nelle discussioni recenti, l'Europa e l'Occidente hanno dato su questa questione.
Io ho ascoltato con attenzione quanto detto dalla Presidente von der Leyen, quanto detto dal Presidente Michel e dall'Alto rappresentante Borrell e non concordo sull'ottimismo di come ha agito l'Europa in questa situazione. Rimangono ancora molte ambiguità nell'approccio che mettiamo sul campo davanti alla questione russa e alle minacce che il regime di Putin oggi pone ai nostri confini. Dobbiamo fermamente e convintamente far capire all'Ucraina che l'Europa è pronta a tutto per proteggere la sua integrità territoriale e la sua libertà, e questi sono principi su cui non possiamo transigere. 
Dobbiamo poi analizzare con attenzione anche quali sono stati i nostri errori e il perché di questa ambiguità, del fatto che l'Europa non sia stata in grado di dare, di fronte a questa crisi, un messaggio unitario e concreto. Chiaramente ci sono stati degli errori. Abbiamo parlato delle dipendenze che i nostri Stati membri hanno dal regime russo, ma queste situazioni non sono nuove, non le abbiamo scoperte oggi, sono situazioni che conosciamo da anni e niente abbiamo fatto per ridurre questa dipendenza.
L'ambiguità è un problema, perché è vero che le dinamiche dei regimi dittatoriali sono difficili da capire per noi che apparteniamo a paesi liberi, ma è altrettanto vero che siamo in grado di comprendere benissimo che le nostre debolezze e le nostre ambiguità danno spazio alle minacce, danno spazio e potere a chi vuole portare la guerra ai nostri confini.
È triste constatare che a vent'anni dall'ultima guerra che abbiamo vissuto all'interno dell'Europa, quella in Kosovo e quella nei Balcani, spirino ancora venti di guerra ai nostri confini, e questo è un insuccesso di tutti, è un insuccesso dell'Europa, è un insuccesso dell'Occidente.
Per questo credo che, ovviamente, quello che dobbiamo evitare oggi è una guerra, è un'escalation che porti a un conflitto militare, che nessuno vuole e che nessuno oggi è in grado di affrontare. Ma con fermezza dobbiamo correggere gli errori che abbiamo fatto in Europa e dobbiamo avere anche il coraggio di dire che questa ambiguità è ben chiara, ma molto spesso la nascondiamo sotto il tappeto, come il fatto che il primo lobbista di Putin in Europa purtroppo sia un ex capo di governo del paese più importante di questa Unione europea.
Credo che ci sia spazio ancora per lavorare su una soluzione pacifica, non transigendo sui nostri principi, che ci sia spazio per riportare indietro le lancette, che ci sia spazio per far sì e per mostrare che l'Occidente è unito, ma l'Europa deve lasciare indietro le sue ambiguità, deve dare un messaggio di compattezza con gli alleati occidentali e insieme, nel quadro della NATO, dobbiamo risolvere questa situazione. Altrimenti, la nostra ambiguità sarà sempre una debolezza e non riusciremo mai a essere protagonisti, in maniera positiva, nella risoluzione dei conflitti e nella tutela delle libertà di cui dovremmo essere forieri.
"
Marco ZANNI,2022-01-19,IT,Presentation of the programme of activities of the French Presidency (continuation of debate),https://www.europarl.europa.eu/doceo/document/CRE-9-2022-01-19-INT-3-098-8750_IT.html,"  Marco Zanni (ID),  per iscritto. – Disincanto, questo è stato ciò che ho percepito ascoltando le parole di Emmanuel Macron, che 5 anni fa era venuto in questa stessa aula, a presentare il progetto di un'Europa federale e che oggi usa toni di gran lunga più moderati. 
Molti sono stati i temi toccati dal Presidente francese: immigrazione, protezione dei confini, e transizione ecologica, sono solo alcuni esempi. Purtroppo però, trovo che ogni argomento sia stato affrontato con un approccio che non tiene conto dell'autonomia decisionale dei singoli Stati membri. Sono questi reiterati comportamenti, che mi rendono scettico anche sulle parole riguardo alla tutela dello stato di diritto. Infatti, ritengo che fin troppo spesso, questo espediente venga strumentalizzato politicamente da Bruxelles per imporre i propri dogmi a quei Paesi ""non allineati"" e ritenuti quindi colpevoli di non essere abbastanza europeisti.
Concludo con due riflessioni: la prima, sul tema del riarmo e del programma ""bussola strategica"", per il quale mi limito a ribadire che l'esercito unico europeo esiste già e si chiama NATO, la seconda, invece, è un auspicio che la presidenza non venga usata come mezzo per perseguire interessi personali, come le imminenti elezioni in Francia.
"
Marco ZANNI,2022-01-18,IT,Election of the President of Parliament (announcement of results),https://www.europarl.europa.eu/doceo/document/CRE-9-2022-01-18-INT-2-034-0000_IT.html,"  Marco Zanni,  a nome del gruppo ID. – Signora Presidente, buon compleanno, congratulazioni per la per la Sua elezione e in bocca al lupo. 
Ne avrà bisogno perché il Suo compito già di per sé non è facile, ma non sarà facile nei prossimi due anni e mezzo per due ragioni principali.
La prima è che raccoglie ovviamente un'eredità pesante, quella del Presidente Sassoli, ma sono sicuro che saprà rendergli onore. La seconda perché le istituzioni europee nei prossimi anni si troveranno ad affrontare un dibattito molto importante: l'uscita da una pandemia, sia per quanto riguarda il funzionamento di queste istituzioni, sia per quanto riguarda le sfide politiche, la riforma delle nostre regole, guardando al passato, agli errori commessi e cercando di costruire un futuro migliore e, ovviamente, la gestione di una situazione che non sarà semplice. 
Molte nuvole grigie si approcciano al futuro geopolitico dell'Europa e dei nostri alleati, quindi davvero in bocca al lupo.
Per quanto riguarda ciò che io mi aspetto da Lei, anche avendo sentito e apprezzato il Suo discorso di insediamento, è ovviamente il rispetto per questa istituzione e per tutti i 705 deputati. 
Vede, il collega Lamberts evidenziava una cosa molto importante: è un evento sicuramente straordinario, nel vero senso del termine, che una donna venga eletta alla testa di questa istituzione. Evento meno importante, ma altrettanto straordinario credo sia il mio essere d'accordo con Philippe, credo che io possa sottoscrivere completamente le sue parole: quello che ci aspettiamo da chi davvero crede in questa istituzione è il rispetto dei diritti di tutti, come accade in tutti i parlamenti democratici, e sono sicuro che Lei in questi due anni e mezzo potrà garantirlo. Buon lavoro.
"
Marco ZANNI,2022-01-17,IT,Memorial ceremony for President David Maria Sassoli,https://www.europarl.europa.eu/doceo/document/CRE-9-2022-01-17-INT-1-023-0000_IT.html,"  Marco Zanni,  Presidente del Gruppo ID. – Signora Presidente, come dimostra oggi quest'Aula, credo che il rispetto e il dolore per la scomparsa della figura istituzionale della persona di David Sassoli ci debbano riunire oggi in un ricordo condiviso, che copra tutto l'arco politico di questo Parlamento e che vada oltre la famiglia alla quale David apparteneva.
La visione politica del gruppo che rappresento, come sapete, non è affine a quella che portava avanti David. Nondimeno, abbiamo sempre avuto la rispettosa consapevolezza che figure come la sua, quella di un uomo gentile, colto, che credeva davvero nelle proprie idee, con autentica passione, e che le portava avanti con devozione e serietà, dessero e diano lustro alla politica tutta.
Le testimonianze unanimi di stima e affetto nei suoi confronti – non ultimo il sincero saluto che, come parte delle istituzioni, gli abbiamo tributato venerdì a Roma durante i funerali di Stato – esprimono meglio di ogni parola il segno che l'uomo Sassoli ha lasciato impresso in ciascuno di noi, ben oltre la sfera dei suoi affetti personali, a cui oggi rinnoviamo le nostre condoglianze.
Proprio qualche settimana fa, a dicembre, come spesso accadeva, avevamo avuto modo di incontrarci e scambiare qualche opinione qui a Strasburgo, durante l'ultima sessione plenaria dell'anno e appena pochi giorni dopo, in occasione delle festività natalizie, ci eravamo sentiti per scambiarci gli auguri di nuovo anno.
Il confronto con David è sempre stato segnato da una grande cordialità, da un sincero e reciproco rispetto, e ancora ricordo i suoi occhi sorridenti, le pacche sulle spalle, la semplicità con la quale si approcciava a chiunque all'interno di questi palazzi. Una semplicità che lo ha contraddistinto sempre, nonostante il ruolo di alto profilo a cui si era dedicato in questa istituzione. Una dedizione che da Presidente del Parlamento europeo ha dimostrato concretamente e con coraggio fino ai suoi ultimi giorni e per la quale oggi gli siamo riconoscenti.
Buona strada David, che il tuo sorriso e la tua tenacia siano d'ispirazione a tutti noi ancora per lungo tempo.
(Applausi)
"
Marco ZANNI,2021-12-15,IT,Preparation of the European Council meeting of 16-17 December 2021 - The EU's response to the global resurgence of Covid-19 and the new emerging Covid variants (debate),https://www.europarl.europa.eu/doceo/document/CRE-9-2021-12-15-INT-3-024-0000_IT.html,"  Marco Zanni,  a nome del gruppo ID. – Signor Presidente, signora Presidente von der Leyen, signor Ministro, onorevoli colleghi, innanzitutto un ringraziamento alla Presidenza slovena, perché non è stato un periodo facile e credo che la struttura slovena abbia svolto un compito eccellente in una situazione davvero complessa.
Siamo al giro di boa di questa legislatura, una prima parte molto difficile sia per le modalità in cui questo Parlamento ha dovuto lavorare sia per le crisi che abbiamo dovuto affrontare, crisi straordinarie che hanno ovviamente pressato in maniera importante le istituzioni europee e questo Parlamento.
Ovviamente la prima e più importante è stata la crisi del Covid e ancora, per il secondo Natale consecutivo, vivremo il dramma di restrizioni, il dramma di morti, il dramma di non avere ancora una risposta definitiva a questa crisi e credo che ormai sia chiaro che l'unica soluzione a lungo termine sia trovare un modo di convivere con questo virus, che purtroppo ci accompagnerà ancora per del tempo. 
Quindi, la campagna vaccinale non è abbastanza, non è più una soluzione che ci può portare fuori pienamente da questa crisi e, su questo tema, credo che l'Europa debba fare di più, sulle cure, su come trovare una soluzione che sia complementare a quella dei vaccini per permettere di normalizzare la situazione e per permettere anche di fronte all'emergere di nuove varianti di avere più armi di contrasto a questo virus. 
E l'Europa credo debba migliorare la sua capacità di individuare e di targetizzare le nuove varianti, perché su questo ancora siamo molto indietro, ancora una volta il Regno Unito ha dimostrato capacità maggiori di analisi sugli sviluppi di questo virus.
Sul tema dell'energia – ne ha parlato molto il presidente Lamberts, che ha dato il punto di vista dei Verdi – io credo che siamo di fronte a un'emergenza drammatica e questa emergenza drammatica non arriva con sorpresa, ma è il risultato di anni di inazione e di scelte sbagliate sul tema dell'autonomia. Da tempo sappiamo qual è la situazione europea in termini di forniture energetiche e da tempo sappiamo che siamo troppo dipendenti da paesi di cui subiamo i ricatti e con cui abbiamo profonde divergenze geopolitiche. Noi possiamo mettere in piedi e tamponare in maniera temporanea qualsiasi situazione, ma senza una soluzione a lungo termine saremo sempre dipendenti dal regime antidemocratico di turno e quindi ricattabili.
È vero, sono d'accordo con il presidente Weber sul tema Russia e Bielorussia: l'Europa deve stare a quel tavolo, ma deve stare a quel tavolo guadagnandosi un posto. Oggi purtroppo i paesi europei non sono dei partner affidabili su questo tema del nostro alleato atlantico. Su questo dobbiamo fare di più e dobbiamo far sì che sia chiaro che l'Alleanza atlantica è il perno della nostra risposta ai regimi antidemocratici che minacciano la nostra stabilità.
Chiudo con il tema immigrazione, che rimane un tema fondamentale. Mi spiace che il Consiglio riparta dalle conclusioni di giugno. Non serve ripartire da queste conclusioni, ma serve un cambio di marcia. I dati di Frontex sono drammatici e la situazione nel Mediterraneo centrale è drammatica.
Chiudo con un augurio di buon Natale a tutti voi, sperando che i prossimi due anni e mezzo siano migliori di quelli che abbiamo vissuto.
"
Marco ZANNI,2021-12-15,IT,The European Commission Guidelines on inclusive language (topical debate),https://www.europarl.europa.eu/doceo/document/CRE-9-2021-12-15-INT-3-168-8750_IT.html,"  Marco Zanni (ID),  per iscritto. – Le linee guida presentate dalla Commissaria Dalli nel documento ""Union of Equality"" rappresentano l'ennesima mancanza di rispetto verso milioni di cittadini europei. In nome dell'inclusività, la Commissione europea arriva a cancellare il termine ""Natale"", invitando i cittadini europei ad adottare un linguaggio ""non discriminatorio"". Linguaggio che tuttavia, a forza di voler includere, rischia di avere l'effetto opposto. La Cristianità, ossia l'Europa, non è solo il titolo del saggio che Novalis scrisse nel 1799, ma è una frase che riassume perfettamente le nostre origini. L'Unione europea affonda nelle tradizioni e nei valori giudaico-cristiani, le proprie radici, la bandiera stessa è ispirata all'icona della Vergine Maria. Negare tutto questo significherebbe negare la propria identità. A mio avviso un governo o un'istituzione che impone il modo di parlare ai propri cittadini, non può allo stesso tempo definirsi democratico.
Infine, ritengo che questioni come questa, rischino di diminuire oltremodo la scarsa fiducia che i cittadini ripongono nell'Unione europea, soprattutto nel contesto odierno, con sfide ben più importanti da affrontare.
"
Marco ZANNI,2021-11-23,IT,Conclusions of the European Council meeting of 21-22 October 2021 (debate),https://www.europarl.europa.eu/doceo/document/CRE-9-2021-11-23-INT-2-109-0000_IT.html,"  Marco Zanni (ID).   – Signor Presidente, bentornato, signor Presidente Michel, per la Commissione europea non vedo più la Presidente von der Leyen, onorevoli colleghi, due riflessioni generali sulle conclusioni di questo Consiglio e sono riflessioni a mio avviso preoccupanti.
La prima è che mi pare che ci sia una costante in queste conclusioni: c'è un'incapacità cronica del Consiglio di trovare un minimo comune denominatore per prendere decisioni o risolvere le problematiche che oggi ci troviamo ad affrontare.
La seconda riflessione generale riguarda il fatto che, troppo spesso, le debolezze dell'Unione europea si riflettono nel fatto che veniamo facilmente ricattati dal dittatore di turno, che sia la Turchia, che sia la Bielorussia, che sia in Libia, che sia in Russia. Purtroppo questa è diventata una costante. L'Unione dovrebbe dare la forza e invece le nostre debolezze ci permettono di essere ricattati costantemente su vari temi.
Passo ora ai temi concreti che sono stati discussi. Sulla pandemia e i vaccini, già i miei colleghi ne hanno parlato ampiamente, purtroppo nelle conclusioni del Consiglio viene fatto solo un accenno generale alla disinformazione e niente viene riferito rispetto al fatto che una delle misure principe e cardine che la Commissione aveva messo in campo, e che qui abbiamo votato a larga maggioranza, rischia di dissolversi dopo qualche mese, quella del certificato verde. Aspettiamo la nuova proposta della Commissione, ma mi pare che qui si vada in una direzione dove ognuno fa un po' quel che vuole e diventa difficile ancora trovare un piano comune tra i paesi europei.
Siamo molto preoccupati, e lo abbiamo visto purtroppo anche a Bruxelles nei giorni scorsi, delle ondate violente che stanno arrivando di protesta per questa situazione. La violenza e le proteste violente sono da condannare senza se e senza ma, ma mi chiedo se, dal punto di vista informativo, le istituzioni europee non possano fare di più per evitare che il malcontento si traduca in questi atti deprecabili.
Per quanto riguarda energia e materie prime, anche qui l'ho detto più volte: non serve il libro dei sogni, servono soluzioni concrete. Pensare che quello che stiamo facendo qui in termini di transizione energetica non abbia un impatto su queste dinamiche vuol dire non capire la dimensione di questo problema. La transizione energetica è un punto importante, ma la dobbiamo fare con pragmatismo e tenendo conto della situazione attuale. Così non va e rischiamo di creare problemi sia nel breve termine, sia di fallire gli obiettivi della transizione.
L'ultimo punto riguarda l'immigrazione. Piena solidarietà alla Polonia e agli Stati baltici. Quello che sta succedendo è inaccettabile. Su questo punto vediamo uno spiraglio importante. Se il presidente dei Popolari e lei stesso Presidente, rispetto al passato considerate alcune misure necessarie per proteggere i nostri confini esterni, questo è sicuramente un dato positivo. I dati di Frontex sono preoccupanti, li ha pubblicati oggi, non solo per quanto riguarda la Bielorussia ma anche per quanto riguarda il Mediterraneo. Da qui vorremmo più partecipazione e più protezione delle nostre frontiere esterne da parte delle Istituzioni europee.
"
Marco ZANNI,2021-11-11,IT,The outcome of the EU-US Trade and Technology Council (TTC) (debate),https://www.europarl.europa.eu/doceo/document/CRE-9-2021-11-11-INT-2-050-5000_IT.html,"  Marco Zanni (ID),  per iscritto. – Il dialogo con gli Stati Uniti su grandi sfide globali come la cybersecurity, l'intelligenza artificiale o la protezione dei dati, è fondamentale. È attraverso la collaborazione con i nostri partner atlantici che potremo ritagliarci un ruolo da protagonisti nello scenario tecnologico internazionale. Ci sono tuttavia temi su cui riflettere. Nonostante trovi positivo, che ci siano state delle aperture sul tema dei dazi all'acciaio e all'alluminio, ritengo che gioverebbero solo ad alcuni esportatori e rischierebbero di aggravare il problema di approvvigionamento, ormai caratteristico dell'era post-pandemica. Non dobbiamo poi essere ipocriti: un caso come quello emerso nei giorni scorsi su motori tedeschi, venduti alla Cina per le sue navi militari, ci fa apparire incoerenti e rischia di vanificare azioni importanti come la visita dei nostri delegati a Taiwan.
Auspico che anche i prossimi incontri siano caratterizzati dalla collaborazione, per i nostri interessi e per fronteggiare il crescente potere di mercato della Cina.
Ribadisco infine, quanto già detto in passato: il dialogo con gli Stati Uniti deve essere portato avanti in modo continuativo e coerente, slegato da tifoserie democratiche o repubblicane.
"
Marco ZANNI,2021-10-20,IT,Preparation of the European Council meeting of 21-22 October 2021 (debate),https://www.europarl.europa.eu/doceo/document/CRE-9-2021-10-20-INT-3-020-0000_IT.html,"  Marco Zanni,  a nome del gruppo ID. – Signora Presidente, signora Presidente von der Leyen, signor Presidente Logar, prima di passare alle tematiche del Consiglio, una riflessione sul dibattito di ieri, visto che tanti colleghi, ancora oggi, ci tengono a toccare quell'argomento.
Credo che quest'Aula e queste istituzioni dovrebbero guardare ai temi sollevati nel dibattito di ieri, nel dibattito che costantemente abbiamo sulla Polonia, con meno ipocrisia. 
Perché non riconoscere le forzature e gli errori che abbiamo commesso negli ultimi trent'anni nel perseguire l'integrazione europea vuol dire non capire che la situazione in cui l'Europa è oggi è causa di questo approccio, è causa di un approccio che, non potendo convincere con la bontà dei risultati gli Stati e i cittadini europei della bontà dell'integrazione europea, ha cercato di perseguirla forzando i trattati, utilizzando backdoor, che non sono proprio il percorso più indicato per perseguire questo obiettivo. 
E mi domando cosa abbiano da dire tanti colleghi sentendo quello che dice oggi nella sua campagna per le presidenziali francesi uno dei paladini del diritto europeo, Michel Barnier, quando davanti ai suoi sodali, ai sodali del suo partito, che oggi qui si schierano tra le file del Partito popolare europeo, dice e parla della supremazia del diritto francese su quello europeo. Credo che riceverebbe un trattamento molto diverso da quello che noi oggi riserviamo alla Polonia o ad altri Stati membri che dicono la stessa cosa.
Credo che, senza ipocrisia, si debba riconoscere, per il bene del futuro dell'integrazione europea, il fatto che sono gli Stati membri, le Costituzioni nazionali a legittimare queste istituzioni e non il contrario, e se saremo capaci di riconoscere questo, credo che anche l'integrazione europea ne abbia beneficio.
Passando ai temi del Consiglio, ci sono tanti temi importanti, però credo che ne manchi uno fondamentale, che è quello dell'economia e della ripresa economica. Ecco, su questo tema vedo troppa compiacenza da parte dei governi e delle istituzioni europee, perché è vero che oggi stiamo vivendo un periodo di crescita che negli ultimi venti o trent'anni non avevamo mai visto in Europa, però è altrettanto vero che questa crescita arriva dopo un tonfo memorabile e che ancora a livello di occupazione siamo ben distanti dal recuperare i livelli pre-pandemia e in alcuni casi addirittura i livelli pre-crisi dell'eurozona nel 2010.
Credo che si debba fare una riflessione più profonda sulla sostenibilità del modello socioeconomico che l'Unione ha perseguito fino adesso, cioè quello di renderci dipendenti attraverso un modello mercantilista dalle influenze estere, perché qualcuno il nostro enorme surplus commerciale lo deve assorbire.
Velocemente sugli altri temi. Energia e costi: anche qui non credo che la situazione che viviamo oggi sia una situazione temporanea ed eccezionale. Credo che purtroppo stia diventando una situazione strutturale, che può proseguire nel medio-lungo termine, e se anche un giornale prestigioso come l'Economist in prima pagina mette in dubbio l'efficacia e le basi della transizione verde proposta dall'Unione europea, credo che una riflessione sul pragmatismo di questa transizione la dobbiamo fare.
Gli ultimi due temi: immigrazione e relazioni esterne. Sull'immigrazione, sono molto contento che finalmente almeno il Consiglio europeo abbia deciso di cambiare marcia e di cambiare approccio e abbia capito che l'unico modo per risolvere questo problema è proteggere i nostri confini esterni. L'immigrazione irregolare è fuori legge, è contro il nostro diritto e la dobbiamo combattere.
L'ultimo punto: le relazioni esterne. L'Indo-Pacifico è un punto fondamentale, credo che il Consiglio debba proseguire nella cooperazione con il gruppo Quad, non stando dietro magari ai capricci di un presidente come Macron, perché è fondamentale che l'Europa partecipi attivamente a contrastare il regime cinese e il suo espansionismo.
"
Marco ZANNI,2021-10-19,IT,The Rule of law crisis in Poland and the primacy of EU law (continuation of debate),https://www.europarl.europa.eu/doceo/document/CRE-9-2021-10-19-INT-2-147-5000_IT.html,"  Marco Zanni (ID),  per iscritto. – Il dibattito che costantemente abbiamo sulla Polonia, dovrebbe essere affrontato, in quest'aula e nelle istituzioni, con meno ipocrisia. 
L'Unione europea, non essendo riuscita a convincere gli Stati e i suoi cittadini attraverso la bontà dei risultati, ha continuamente cercato di raggiungere l'integrazione forzando i trattati, una strategia a mio avviso inadatta. Non ammettere le continue forzature e gli errori commessi negli ultimi trent'anni nel perseguire il processo d'integrazione, significa non capire e non volere accettare che la situazione di tensione tra UE e Polonia, in cui ci troviamo oggi, sia proprio la conseguenza diretta di questo atteggiamento sbagliato.
Sono convinto che se in futuro saremo capaci di accettare il fatto che sono gli Stati membri e le Costituzioni nazionali a legittimare le istituzioni dell'UE, e non il contrario, l'integrazione europea ne trarrà beneficio.
"
Marco ZANNI,2021-10-05,IT,The future of EU-US relations (debate),https://www.europarl.europa.eu/doceo/document/CRE-9-2021-10-05-INT-2-016-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, signor Vicepresidente Borrell, la cooperazione tra l'Unione e gli Stati Uniti è, è sempre stata, deve essere e dovrà essere anche in futuro il pilastro fondamentale a garanzia di un equilibrio democratico nel mondo.
Purtroppo ancora oggi vedo un'incapacità cronica da parte della leadership dell'Unione nel comprendere le dinamiche politiche statunitensi. Una semplificazione, a volte, e un approccio che non permettono di sfruttare appieno i benefici di una stretta collaborazione tra queste due grandi potenze. Trump non era il problema e non era un nemico prima, come non può essere e non è il problema oggi l'amministrazione Biden. Purtroppo dobbiamo comprendere che per gli americani, qualsiasi sia la loro appartenenza politica, ci sono delle linee rosse, che l'interesse nazionale viene prima di tutto, e quindi di questo noi dobbiamo essere consapevoli, senza disegnare le nostre politiche su tifoserie verso un'amministrazione o un'altra.
Quello che è successo in Afghanistan è sicuramente un campanello d'allarme, ma mette solo alla luce problematiche che vediamo da tempo, errori che vediamo da tempo. Sul tema della difesa io ho già detto che la nostra difesa europea si chiama e non può far altro che chiamarsi NATO. Tuttavia, per fare questo, per rendere funzionale ed efficiente la nostra difesa e anche l'autonomia dei nostri interessi, non serve molto, servono soldi, servono investimenti, cosa che purtroppo la maggioranza dei paesi europei oggi non ha fatto. 
Nessuno ci ha impedito di mandare in Afghanistan 50 000 o 100 000 militari. Gli Stati membri avevano questa capacità. Il fatto di non averli mandati è stata una scelta politica, è stata una scelta dettata dal fatto che quella non fosse la nostra guerra. Quindi partire da questo errore per un'analisi sbagliata, dicendo che quello che è successo in Afghanistan dimostra che serve una difesa europea o che, se avessimo avuto una difesa europea in Afghanistan, la gestione del ritiro sarebbe stata diversa, è un errore, equivale a non dire la verità.
Detto questo credo che i prossimi passi siano importanti. Come ricordava il collega Bütikofer, è bene concentrarsi su quella che è la sfida geopolitica del futuro, cioè la minaccia all'equilibrio democratico rappresentata dal regime comunista cinese. In questo dobbiamo rafforzare, senza gelosie e senza conflitti, la cooperazione, non solo con gli Stati Uniti, ma guardando anche alle iniziative di valore che questo grande paese sta facendo nell'area indopacifico ed essere credibili per avere un ruolo a quel tavolo. Quella è la sfida che dobbiamo giocare, ma prima di pretendere un seggio a quel tavolo dobbiamo dimostrare di essere dei partner affidabili.
"
Marco ZANNI,2021-09-15,IT,State of the Union (debate),https://www.europarl.europa.eu/doceo/document/CRE-9-2021-09-15-INT-3-067-0000_IT.html,"  Marco Zanni (ID).   – Signora Presidente, signora Presidente von der Leyen, onorevoli colleghi, abbiamo ascoltato con attenzione il Suo discorso e cercherò di ricalcare i punti che Lei ha sollevato con le Sue parole.
Prima di tutto i temi più stringenti: la risposta al COVID e la crisi economica. Io vedo ancora troppa compiacenza nelle parole della Commissione, nelle parole che Lei ha usato: eviterei di definire un successo la situazione in cui siamo oggi.
Certo, c'è stato un cambio di rotta, Lei è venuta qui in questo Parlamento a gennaio riconoscendo errori e mancanze dell'Unione, ma ancora oggi non è abbastanza. E ancora oggi dobbiamo dire grazie agli Stati che hanno messo in campo una macchina per le vaccinazioni, che non è certo merito del coordinamento della Commissione europea. L'aver corretto il tiro non può essere definito come un successo, ma piuttosto qualcosa su cui riflettere in futuro.
Sulla crisi economica, ancora oggi, Lei ha giustamente dato adito a quello che è stato il Next Generation EU ma andiamo ad analizzare quello che è: i primi soldi sono arrivati un anno e mezzo dopo la crisi, non è abbastanza. Abbiamo perso tempo e ancora oggi siamo molto lontani, in termini di posti di lavoro, nel recuperare il livello che avevamo pre-pandemia.
Un tema nuovo, un tema di oggi, quello della difesa: Lei mi pare abbia lanciato un progetto di cui si discuterà. Io dico che la forza di azione occidentale già esiste, si chiama NATO, perché la difesa e la cooperazione militare europea non può prescindere dal Regno Unito e dalla cooperazione con gli Stati Uniti. C'è stato solo un problema, che è come sempre un problema di soldi: noi troppo spesso abbiamo approfittato dell'ombrello dell'alleato americano e gli Stati non hanno fatto il loro dovere nell'investire in difesa, e Lei, da ex ministro della difesa di un paese importante, lo sa molto bene.
Sul green, sull'ambiente, un altro punto su cui questa Commissione ha lavorato molto, anche qui, basta approcci ideologici. È un tema importante, ma va trattato con pragmatismo: la transizione che oggi l'Unione e la Commissione hanno costruito è una transizione ecologica per i ricchi, non è una transizione ecologica corretta, non è una transizione ecologica che deve pesare sui cittadini meno abbienti ed è inconcepibile che il Vicepresidente Timmermans, numero due di una Commissione che Lei stessa nel 2019 ha definito politica, dica che questa non è responsabilità della Commissione ma sono i politici che devono decidere come redistribuire i costi di questa transizione.
Chiudo sul tema del futuro, sul tema dell'integrazione, ne stiamo discutendo e ne discuteremo. Oggi più o meno siamo tutti consapevoli che serve riformare l'Unione, con idee diverse. Io mi permetto di dare un suggerimento: basta procedere con l'integrazione e l'evoluzione europea attraverso back door, forzando i cittadini. I cittadini dobbiamo convincerli di questo progetto, non si può portare avanti un progetto politico forzando la volontà dei cittadini.
(La Presidente toglie la parola all'oratore)
"
Marco ZANNI,2021-09-14,IT,Presentation of the Fit for 55 package after the publication of the IPCC report (debate),https://www.europarl.europa.eu/doceo/document/CRE-9-2021-09-14-INT-2-071-5001_IT.html,"  Marco Zanni (ID),  per iscritto. – La presentazione della Commissione di oggi sul Fit for 55 prevede un'accelerazione eccessiva della transizione ecologica, che creerà impatti negativi sulle imprese e sui lavoratori di molti settori.
Purtroppo, a mio avviso, vi sono state diverse lacune durante la presentazione. In questi giorni stiamo assistendo all'aumento eccessivo dei costi delle bollette energetiche e da tempo vi è una crisi sui prezzi delle materie prime e sull'approvvigionamento dei semiconduttori. Su questi punti la Commissione non si rende conto dell'impatto economico negativo delle proprie politiche ambientali, come ad esempio l'aumento di prezzo delle quote di emissione e sta perdendo tempo senza proporre soluzioni adeguate, a discapito di imprese e cittadini europei.
Inoltre, se guardiamo i dati relativi alle emissioni di CO2 in Europa degli ultimi anni, ci possiamo rendere conto di quanto poco effettivamente il nostro continente influisca sull'inquinamento globale.
La Commissione, invece di porre obiettivi ""green"" irrealizzabili sul piano pratico, dovrebbe concentrarsi ad incentivare la ripresa delle imprese europee colpite dalla pandemia.
Il piano presentato quest'oggi porterà a una transizione ecologica costosa, che si potranno permettere solo i più ricchi, e che ricadrà sulle spalle di molte imprese e cittadini europei. Quindi, visto che siamo ancora in tempo, cerchiamo di essere più realisti e di concentrare tempo e risorse su progetti meno ideologici e più utili alla ripresa e alla crescita.
"
Marco ZANNI,2021-07-07,IT,Breaches of EU law and of the rights of LGBTIQ citizens in Hungary as a result of the adopted legal changes in the Hungarian Parliament - The outcome of 22 June hearings under Article 7(1) of the TEU regarding Poland and Hungary (continuation of debate),https://www.europarl.europa.eu/doceo/document/CRE-9-2021-07-07-INT-3-138-7500_IT.html,"  Marco Zanni (ID),  per iscritto. – La risoluzione, che riguarda una legge approvata democraticamente in Ungheria per la tutela dei minori, presenta degli aspetti surreali. La norma ungherese attiene a una materia di competenza nazionale e ha come obiettivo principale la tutela dei minori e la possibilità, in capo ai genitori, di esercitare un'opinione rispetto all'educazione sessuale dei propri figli. Tuttavia, per l'ennesima volta, Bruxelles ha deciso di dare una lettura strumentale della questione, intromettendosi in affari puramente nazionali e minacciando l'uso di ogni possibile contromisura, come il blocco dei fondi europei, per far sì che l'Ungheria torni sui suoi passi. Questo modo di agire, basato sulla coercizione e il ricatto, contravviene ai basilari principi democratici così spesso invocati dalle istituzioni.
Ritengo grave che uno Stato membro sia continuamente sottoposto al controllo su materie di rilievo nazionale per il semplice fatto di non allinearsi all'opinione prevalente a Bruxelles. L'atteggiamento tenuto dalle istituzioni europee si pone in piena contraddizione con il principio di cooperazione su cui è stata fondata l'UE.
Alla luce di quanto finora esposto, considero inaccettabile che l'unico Parlamento in Europa che nega sistematicamente la rappresentanza istituzionale all'opposizione e attacca strumentalmente chi non si conforma ai dogmi imposti dalla attuale maggioranza pretenda di dettare la linea ad alcuni Stati membri in fatto di democrazia.
"
Marco ZANNI,2021-07-06,IT,Presentation of the programme of activities of the Slovenian Presidency (debate),https://www.europarl.europa.eu/doceo/document/CRE-9-2021-07-06-INT-2-017-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, Presidente Janša benvenuto, mi permetto, anche se Lei è un politico sicuramente navigato, di darle un piccolo consiglio, vede questo è l'unico Parlamento nell'Europa democratica che nega la rappresentanza istituzionale alle minoranze; è l'unico Parlamento nell'Europa democratica che fa un cordone sanitario verso alcuni partiti solo perché hanno idee diverse. Quindi, sicuramente non dia corda a questi attacchi strumentali perché qui nessuno può dare lezioni di democrazia. 
Fatta questa premessa, vorrei passare ai temi che spero verranno sviluppati nel Suo semestre di Presidenza, temi di cui Lei ha parlato. Ha fatto una riflessione sulla pandemia, la pandemia è stato un momento sicuramente devastante. Lei citava un'immagine di questi carri in fila e quest'immagine viene dalla città da dove provengo. Abbiamo sofferto tanto, però se c'è da guardare un lato positivo, abbiamo scoperto attraverso la pandemia che delle cose in Europa non andavano. 
Lei ha toccato il tema dell'economia, ha ricordato che è stata l'Europa a inventare l'economia sociale di mercato. Però ci siamo accorti che questo modello forse non funziona in maniera corretta, se è vero, come dimostrano i numeri, che l'Europa è il continente che negli ultimi decenni è cresciuto di meno rispetto ai nostri competitor, sia economie già sviluppate come gli Stati Uniti, sia economie in via di sviluppo. È necessario un cambiamento radicale delle regole che governano il nostro modello di sviluppo socioeconomico. 
Ha parlato anche dell'industria che è un tema importantissimo. Anche qui, con la pandemia, ci siamo accorti che il nostro modello non andava, che avevamo esternalizzato troppo, che eravamo troppo dipendenti da tecnologie sviluppate da altri paesi e anche qui apprezziamo e speriamo in una grande cooperazione tra la Sua Presidenza e il Commissario Breton che di idee buone ne ha messe sul campo. 
Però esiste un problema e una contraddizione, perché Lei ha citato il settore dei semiconduttori, ma non possiamo sviluppare un'industria o recuperare il gap tecnologico che abbiamo con paesi terzi in alcuni settori, se non cambiamo le nostre regole sugli aiuti di Stato e quindi una necessità di cambiamento che spero sia al centro della Sua Presidenza e di questi sei mesi di politica. 
In conclusione ancora vorrei fare un augurio. Sappiamo che su di Lei possiamo contare e nonostante questa fredda accoglienza che qualcuno Le ha dimostrato, io mi auguro che davvero questo sia un semestre di successo e che al di là dei fattori singoli dimostri che esiste un'alternativa che io considero migliore alla cooperazione europea rispetto a quella fallimentare che abbiamo visto negli ultimi anni. 
È importante dimostrare che si può fare bene all'Europa, che si può costruire una buona cooperazione europea nel rispetto delle nostre diversità e nel rispetto delle nostre tradizioni e soprattutto nel rispetto delle nostre nazioni che, piaccia o no, rimangono il baluardo, il nucleo fondante e fondamentale delle nostre democrazie. Grazie ancora e in bocca al lupo. 
"
Marco ZANNI,2021-06-23,IT,Preparation of the European Council meeting of 24-25 June 2021 – Relaunch of the Malta Declaration and the use of an effective solidarity mechanism (debate),https://www.europarl.europa.eu/doceo/document/CRE-9-2021-06-23-INT-1-036-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, prima di parlare della prossima riunione del Consiglio, ho ascoltato con attenzione le parole dei colleghi che mi hanno preceduto sul tema delle libertà individuali e dei diritti. Condivido pienamente le loro parole e quindi chiedo loro di rispettare nel loro piccolo i diritti di tutti, perché chi applica un cordone sanitario a persone e minoranze legittimamente elette non può parlare di democrazia. Quindi vi invito insomma a dimostrare nel vostro piccolo che ci tenete a questi valori.
Sulla prossima riunione del Consiglio europeo, temi molto importanti, ne dibattiamo da tempo, purtroppo senza essere in grado di concretizzare soluzioni che ci aiutino a risolvere questi problemi.
Uno dei problemi che oggi affligge maggiormente e di cui discutiamo da più tempo è quello dell'immigrazione irregolare e ancora oggi, mi spiace dirlo, ma l'approccio adottato è un approccio che non ci permetterà di trovare una soluzione perché focalizzarsi ancora sul tema della ridistribuzione vuol dire non voler risolvere il problema.
La ridistribuzione – e lo abbiamo capito in questi sette anni ormai in cui dibattiamo di questo problema focalizzandoci su questo aspetto – è un approccio sbagliato per due motivi: il primo motivo, lo abbiamo capito penso tutti qui dentro e in Europa, è che è politicamente tossico, che nessuno la vuole. Non la vogliono governi che stanno a destra, non la vogliono governi che stanno a sinistra o al centro; nessuno la vuole e quindi non può essere una soluzione.
Il secondo punto riguarda una questione tecnica: se noi guardiamo all'evoluzione demografica che avrà il continente africano nei prossimi venti o trent'anni, capiamo benissimo che la redistribuzione non può essere una soluzione sostenibile nel lungo termine. Non possiamo accogliere decine di milioni di profughi nei prossimi anni da questo continente.
Dovremo inoltre guardare anche con un po' di realismo a quello che accade al di fuori dell'Unione europea, dove governi progressisti, o cosiddetti progressisti, hanno capito che l'approccio giusto è quello di una regolamentazione stretta, è di focalizzarsi sul combattimento dell'immigrazione illegale.
Il fatto che il Consiglio oggi metta nella sua agenda il tema delle migrazioni vuol dire ancora una volta che davvero non si focalizza il problema, che non è quello dei migranti ma è quello di fermare l'immigrazione illegale.
Io spero che oggi ci siano segnali differenti su questo tema. Il colloquio bilaterale che il Presidente del Consiglio del mio Paese, Mario Draghi, ha avuto con Angela Merkel sembra andare in questa direzione: finalmente forse qualcuno ha capito che parlare di ridistribuzione vuol dire non risolvere il problema ma dobbiamo focalizzarci sui nostri confini esterni e su uno stop all'immigrazione illegale.
"
Marco ZANNI,2021-06-09,IT,Preparation of the G7 summit of 11-13 June and the EU-US Summit (debate),https://www.europarl.europa.eu/doceo/document/CRE-9-2021-06-09-INT-3-053-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, ringrazio il Commissario Dombrovskis e la Presidenza portoghese. Il prossimo G7 è secondo me un'occasione fondamentale per l'Unione europea. Un'occasione di ascolto, un'occasione di apprendimento e un'occasione di analisi di alcuni errori strategici che purtroppo l'Unione ha commesso su dei temi molto importanti che sarà bene correggere in futuro. 
Il primo tema è il nostro rapporto con il Regno Unito, con un paese che, nonostante quello che è successo, deve essere ancora un paese da cui abbiamo molto da imparare. Il Regno Unito, che ospiterà questo consesso, è un paese che uscirà più forte e più sano dell'Unione europea da questa pandemia. L'economia correrà di più e la campagna vaccinale, al contrario di quello che è accaduto qua, è stata un successo. Credo che questa sia un'ottima occasione per sotterrare l'ascia di guerra con il Regno Unito, per accettare quella che è stata una scelta dei cittadini britannici e per rinnovare una nuova cooperazione con un paese che per noi è strategico e importantissimo. 
C'è il tema del nostro rapporto con gli Stati Uniti e anche qui abbiamo molto da imparare da questa Amministrazione. Soprattutto i cosiddetti progressisti hanno molto da imparare, e vorrei sapere cosa hanno da dire sulle frasi riguardo all'origine del virus cinese, su cui ancora si interroga questa Amministrazione americana, o le frasi della Vicepresidente Harris riguardo ai migranti. Gli Stati Uniti, ancora una volta, ci danno una lezione, che qualunque sia l'Amministrazione che è in carica, l'interesse nazionale viene prima di tutti.
E poi, infine, il tema delle tasse, un tema importantissimo. È stato fatto un passo avanti, ma ancora non è abbastanza. E l'Europa, che è casa di paradisi fiscali e che ha avuto il capo di questo sistema come Presidente della Commissione, ha ancora molto da fare in questo spazio. Se riusciremo a comprendere questi errori, se riusciremo a prendere questi paesi ad esempio per correggere questi errori, allora questo meeting davvero potrà essere utile all'Unione europea. 
"
Marco ZANNI,2021-06-07,IT,State of the SMEs Union – Implementation of better regulation agenda / Reduction target for administrative burden (continuation of debate),https://www.europarl.europa.eu/doceo/document/CRE-9-2021-06-07-INT-1-074-8750_IT.html,"  Marco Zanni (ID),  per iscritto. – Le piccole e medie imprese sono le realtà che hanno più sofferto il periodo di chiusure. Le misure intraprese fino ad oggi, meritano una riflessione e ritengo che ora sia giunto il momento di pensare a iniziative coraggiose, utili al rilancio di questo settore. Uno dei principali ostacoli che le PMI italiane devono affrontare quotidianamente è la burocrazia, e per questo diventano a mio avviso, cruciali, la semplificazione e lo snellimento delle procedure. Quanto ai requisiti regolamentari, sarebbe stato opportuno porre dei margini di flessibilità maggiori, soprattutto per le operazioni di cessione che riguardano il contesto del credito all'economia reale e alle PMI, così da ridurre gli impatti sui bilanci delle banche. Un altro tema molto divisivo da prendere in considerazione, riguarda il clima e l'ambiente. Come ho già ribadito più volte, stiamo correndo il grosso rischio, di mettere le nostre aziende di fronte ad obiettivi talmente ambiziosi, da essere irrealizzabili sul lato pratico. Un esempio concreto ed attuale è la direttiva sulla plastica monouso, che sta minacciando il lavoro di migliaia di cittadini europei.
Per tali motivi, mi aspetto una risposta concreta ed efficace da parte delle Istituzioni, in grado di rilanciare questo settore fondamentale per l'economia.
"
Marco ZANNI,2021-05-20,IT,Prisoners of war in the aftermath of the most recent conflict between Armenia and Azerbaijan,https://www.europarl.europa.eu/doceo/document/CRE-9-2021-05-20-INT-4-097-7500_IT.html,"  Marco Zanni (ID),  per iscritto. – Il conflitto tra Armenia e Azerbaigian ha causato grande distruzione ed enormi perdite umane: sono oltre 5mila i militari deceduti e migliaia i feriti e gli sfollati. Ad oggi, l'Azerbaigian non sta rispettando il punto 8 della dichiarazione tripartita di cessate il fuoco siglata con l'Armenia e la Russia, il quale stabilisce che i prigionieri di guerra, gli ostaggi, gli altri detenuti e i corpi delle persone uccise debbano essere scambiati. Secondo diverse fonti, l'Azerbaigian starebbe detenendo illegalmente e in condizioni disumane 200 prigionieri di guerra.
Le continue provocazioni e il mancato rispetto dell'accordo di cessate il fuoco sono inaccettabili, soprattutto quando provengono dallo stesso Paese che ha dato inizio al conflitto in quanto aggressore. Le autorità dell'Azerbaigian hanno addirittura giustificato gli arresti illeciti dei cittadini armeni, successivi alla fine delle ostilità, accusando i detenuti di terrorismo. Esprimo la mia vicinanza al popolo armeno, storicamente e culturalmente legato all'Europa. Rimanere in silenzio di fronte a questa situazione non è tollerabile. L'Europa deve alzare la voce, condannando le gravi azioni dell'Azerbaigian e richiedendo l'immediato rilascio dei prigionieri e la tutela del patrimonio culturale e religioso dell'Armenia.
"
Marco ZANNI,2021-05-18,IT,Revised industrial strategy for Europe (debate),https://www.europarl.europa.eu/doceo/document/CRE-9-2021-05-18-INT-2-026-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, ringrazio la Commissaria Vestager per essere qui con noi oggi. Sicuramente il lavoro che la Commissione ha iniziato a impostare è un inizio su un tema su cui, purtroppo, però siamo in ritardo: è una goccia nel mare.
Ci è voluta una pandemia devastante per farci capire che il sistema industriale europeo aveva qualcosa che non andava, che il modello di sviluppo economico e industriale che abbiamo scelto e abbiamo portato avanti negli ultimi 25-30 anni, ha reso questo continente un gigante dai piedi d'argilla.
La pandemia ci ha insegnato che la nostra supply chain è quasi totalmente dipendente dalla Cina, un Paese che presenta molte criticità, quando parliamo di rapporti bilaterali tra l'Unione e la Cina; ci siamo accorti, di fronte a un inizio molto difficile di una campagna vaccinale che l'Europa, negli anni, non era stata in grado di creare un'industria integrata e autonoma per la produzione dei vaccini.
Quindi, bene l'analisi, ma dobbiamo capire come rendere l'Europa indipendente, come rendere il nostro continente strategicamente autonomo e come proteggere le nostre imprese di fronte a una concorrenza sleale e di fronte ad attacchi che non possiamo sostenere e ci rendono più deboli. Da questo punto di vista, riequilibrare il nostro rapporto e la nostra dipendenza verso alcuni Paesi è un punto fondamentale.
Ci sono molti passi avanti e molti sforzi da fare ma, soprattutto, quando si parla di protezione e di tutela degli interessi e dell'industria europea di fronte a concorrenza sleale che arriva da Stati esteri, il termine ""protezionismo"" non deve essere un tabù, non deve essere un qualcosa che viene visto negativamente ma deve essere visto come uno strumento che può essere utilizzato a beneficio della nostra indipendenza e per rendere l'industria europea più forte.
Dobbiamo essere liberi e orgogliosi di poter proteggere e tutelare le nostre imprese. Altrimenti, con un atteggiamento lassista, il nostro continente finirà sempre più alla deriva come il suo sistema industriale.
"
Marco ZANNI,2021-04-27,IT,Saving the summer tourism season - EU support to the hospitality sector (debate),https://www.europarl.europa.eu/doceo/document/CRE-9-2021-04-27-INT-2-321-9687_IT.html,"  Marco Zanni (ID),  per iscritto. – Il settore del turismo è stato uno dei più colpiti dalle conseguenze della pandemia. Oggi la sfida è garantire le riaperture in sicurezza, affinché questo comparto, fermo da più di un anno, possa finalmente ripartire. In Italia, più che in altri Paesi, i prossimi giorni saranno decisivi per la sopravvivenza di migliaia di attività. La politica, che deve garantire una chance agli operatori turistici e alle piccole aziende che meritano di rimettersi in piedi, deve ad esempio, affrontare il problema della concorrenza sleale esercitata da alcune piattaforme online, attive nel campo dell'hospitality, la cui posizione dominante, finora, ha penalizzato i più tradizionali Hotel e B&B. Con l'estate alle porte, devono essere prese decisioni tempestive, anche per facilitare la libertà di movimento all'interno dell'UE, scongiurando ciò che accadde solo un anno fa, quando milioni di cittadini europei, per il timore dei contagi e scoraggiati dalle restrizioni, decisero di rinunciare alle proprie vacanze.
Mi auguro che dopo questo lungo periodo di difficoltà e chiusure, il percorso verso il ritorno alla normalità, venga inaugurato da un'estate di libertà e riposo.
"
Marco ZANNI,2021-04-26,IT,Conclusions of the European Council meeting of 25 and 26 March 2021 - The outcome of the high level meeting between the EU and Turkey of the 6th of April (debate),https://www.europarl.europa.eu/doceo/document/CRE-9-2021-04-26-INT-1-038-0000_IT.html,"  Marco Zanni,  a nome del gruppo ID. – Signor Presidente, Presidente von der Leyen, Presidente Michel, onorevoli colleghi, vorremmo essere qui oggi a parlare dei passi avanti nel riequilibrio delle relazioni tra Turchia e Unione europea, ma oggi discutiamo di un fallimento totale, che rimarrà nell'immaginario collettivo con l'indecente scena di qualche settimana fa.
Anzitutto, voglio esprimere la mia solidarietà al presidente von der Leyen, per ciò che l'ha resa, suo malgrado, protagonista di una delle più brutte pagine della nostra storia diplomatica. Quella scena, ha confermato non solo quanto già sapevamo su Erdoğan, ma ha anche regalato al mondo l'immagine plastica di un'Unione paralizzata, incapace di reagire tempestivamente quando le circostanze lo richiedono: lei, Presidente von der Leyen, che non abbandona la sala dell'insulto, e lei, Presidente Michel, che resta pietrificato su quella sedia. 
Pochi giorni prima della vostra visita ad Ankara il Consiglio nelle sue conclusioni insisteva sul mantenimento di un approccio morbido con la Turchia. Ebbene, io credo che continuare a dare fiducia e risorse a un regime autoritario su dossier delicati, come l'unione doganale e la gestione dei migranti, sia il frutto di un gravissimo errore di valutazione da parte dell'Unione. 
Il sofa gate, infatti, non rappresenta soltanto uno spiacevole episodio isolato o non deve essere letto solo come un mancato rispetto della questione di genere, ma è il risultato di una fallimentare politica ventennale nei rapporti dell'Unione con un paese come la Turchia. Allora domando a entrambi voi, signori Presidenti, che senso abbia continuare a rispondere a situazioni di crisi con paralisi cedendo continuamente al ricatto di un regime illiberale? 
Negli ultimi mesi avete puntato molto, anche quest'Aula ha puntato molto sul rispetto dello Stato di diritto, arrivando allo scontro diretto con alcuni paesi europei come Polonia e Ungheria con vigore. Lo stesso vigore che, invece io non vedo utilizzato nei confronti di chi è solito mettere a tacere con la violenza gli oppositori politici e le minoranze etniche, erigendosi a baluardo di un fanatismo islamico che è molto pericoloso, arrivando, da ultimo, con la nefasta decisione di trasformare la Basilica di Santa Sofia in moschea, a riportare pericolosamente indietro le lancette della storia di un secolo.
Vedete, il rispetto che in tutti questi anni non abbiamo preteso dalla Turchia e l'incoerenza che abbiamo fatto diventare un dogma, hanno messo in dubbio la stessa credibilità dell'Europa, non solo di fronte a questi regimi illiberali, ma davanti a tutto il mondo. 
La scorsa settimana, il Presidente degli Stati Uniti ha preso una decisione storica, riconoscendo come genocidio il massacro della popolazione armena avvenuto nella Prima Guerra mondiale. Dunque, mentre le potenze del mondo affrontano senza timore le prevedibili ire di Erdoğan, l'Unione ancora una volta decide di rimanere indietro, prestandosi a questo gioco pericoloso di un regime illiberale e aggiungo, da italiano, che quando il mio Premier, Mario Draghi, è stato attaccato da Ankara per aver definito Erdoğan quello che – è un dittatore – non ho sentito levate di scudi da parte delle istituzioni europee, a difesa di un Primo ministro di uno Stato fondatore di questa Unione.
Con questo atteggiamento stiamo peccando di ignavia e, come abbiamo visto, l'ignavia si paga non solo con gesti sconsiderati come quello cui abbiamo assistito ad Ankara, ma con una subalternità che stiamo pagando ogni giorno politicamente e geopoliticamente.
Presidente von der Leyen, Presidente Michel, io vi sprono a non avere paura, come no ne ebbe l'uomo coraggioso che pronunciò queste parole, Giovanni Paolo II, nel combattere, prima, il regime nazista e, poi, quello comunista nella sua Polonia. 
Quando deciderete di abbandonare la strada dei compromessi impossibili per imboccare finalmente quella del buon senso, sappiate che non sarete soli ma troverete con voi tutti i popoli europei al vostro fianco.
"
Marco ZANNI,2021-03-24,IT,Preparation of the European Council meeting of 25 and 26 March 2021 – Digital Green Certificate (debate),https://www.europarl.europa.eu/doceo/document/CRE-9-2021-03-24-INT-1-084-7500_IT.html,"  Marco Zanni (ID),  per iscritto. – È ormai passato più di un anno dall'inizio di questa pandemia e ancora una voltan ci troviamo a discutere dei problemi che la Commissione (e l'Unione europea in generale) non ha saputo affrontare adeguatamente.
Sulla questione vaccini abbiamo ascoltato slogan estremamente ambiziosi, ricalibrati tuttavia, solo dopo poche settimane per gli errori di valutazione della Commissione. La gestione dei contratti con le case farmaceutiche non è risultata, infatti, all'altezza della situazione e i cittadini ne hanno accusato il colpo.
Per quanto riguarda l'economia, condivido e supporto la proroga della sospensione del Patto di stabilità, ma mi preme sottolineare che rimane il paradosso del dispositivo di Ripresa e resilienza che, con la crisi economica in atto, servirà solo minimamente e i cui fondi sappiamo essere vincolati. Sul tema Turchia, esprimo infine tutte le mie perplessità. 
Un Paese che utilizza ancora pratiche violente e antidemocratiche non dovrebbe essere tra le priorità del Consiglio.
"
Marco ZANNI,2021-03-11,IT,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-128-5000_IT.html,"  Marco Zanni (ID),  per iscritto. – Oggi il Parlamento europeo si unisce al cordoglio italiano per la morte dell'Ambasciatore Luca Attanasio e del Carabiniere Vittorio Iacovacci, due servitori dello Stato barbaramente uccisi durante una missione umanitaria nella Repubblica Democratica del Congo. Restano al momento ancora ignote sia le modalità con cui è avvenuta la tragedia, sia le identità dei colpevoli del vile attacco. La scorsa settimana, il magistrato congolese incaricato di indagare sulla vicenda ha perso la vita in circostanze tuttora sconosciute; un'ulteriore dimostrazione di quanto nello Stato africano la situazione sia completamente fuori controllo e debba destare allarme.
I nostri diplomatici e militari, spesso impegnati in missioni in regioni e scenari instabili e pericolosi, meritano maggiori tutele. L'Unione europea, in primis l'Alto Rappresentate Josep Borrell, devono unirsi alle autorità italiane e all'ONU nella ricerca della verità. La comunità internazionale deve rispondere all'accaduto dando un segnale forte e contribuendo a individuare gli assassini affinché possano essere consegnati alla giustizia. I pensieri e le preghiere che oggi rivolgiamo alle famiglie dell'Ambasciatore Attanasio e del Carabiniere Iacovacci non bastano. Servono azioni immediate e concrete, dalle quali dipende anche la possibilità di scongiurare che altri analoghi episodi possano tornare a verificarsi in futuro.
"
Marco ZANNI,2021-02-10,IT,The state of play of the EU’s COVID-19 Vaccination Strategy (debate),https://www.europarl.europa.eu/doceo/document/CRE-9-2021-02-10-INT-3-020-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, signora Presidente von der Leyen, io sono un po' stupito oggi. È chiaro che la campagna vaccinale era la più grande sfida insieme alla ripresa economica dell'Unione europea per il 2020 e per il 2021 e, come hanno ricordato i colleghi che mi hanno preceduto, la Commissione si è giocata molto e si gioca molto su questa campagna. Volenti o nolenti vi siete presi il palcoscenico, avete promesso che una gestione comune avrebbe portato dei benefici e una risoluzione del problema il prima possibile, ma non è stato così.
Oggi io mi sarei aspettato che lei, Presidente von der Leyen, ci avesse spiegato in dettaglio cosa non è andato, perché è evidente a tutti che qualcosa è andato male, e ci avesse spiegato nel dettaglio cosa la Commissione farà per recuperare il terreno perso. Invece, lei ha iniziato il suo discorso ricordandoci alcuni dei presunti successi di questa campagna vaccinale, e ha nominato anche il mio paese che è stato uno di quelli più colpiti. Però questi successi vengono percepiti solo qui, i cittadini e i governi non li stanno percependo. Sinceramente lo spettacolo che abbiamo visto nelle ultime settimane di contrasti e dissidi anche all'interno del collegio dei Commissari non è stato certo un riconoscere i propri errori e ripartire. 
Io ormai sono qui da sette anni e ho capito una cosa: a mio avviso, il più grande difetto dell'Unione europea è l'incapacità di riconoscere i propri errori e di correggere la rotta in tempo. Purtroppo è stato fatto con alcune regole e con alcune scelte con cui abbiamo affrontato la crisi del debito dell'Eurozona nel 2010 e oggi, purtroppo, la mia impressione è che venga fatto anche su questa campagna vaccinale. 
Non tocca a me ricordarvi l'importanza soprattutto su due aspetti. Il primo è quello della salute, che è quello che ci sta più a cuore, come ricordavano i colleghi prima di me: più velocemente implementeremo questa campagna, più vite salveremo. L'altro aspetto, secondario ma altrettanto importante, è quello dell'economia: sappiamo che chi prima vaccinerà, prima uscirà da questa crisi.
I dati ci dicono che rispetto ai nostri competitor fuori dall'Unione europea, rispetto al Regno Unito, agli Stati Uniti, all'India, alla Cina e a Israele, siamo ad oggi indietro di parecchie settimane. Qualche giorno fa alcuni analisti hanno stimato in 90 miliardi di euro il danno aggiuntivo da questi ritardi. 
Io vorrei vedere una cosa, Presidente von der Leyen: riconoscere chiaramente i propri errori, perché tutti sbagliano, non siamo infallibili, e sicuramente questa è una gestione complessa, e che lei ci dica chiaramente quali sono i passi concreti che volete fare. Lei si è data un obiettivo ambizioso, che è quello di vaccinare il 70 % della popolazione europea entro settembre, ma vedendo lo stato delle cose ci pare ad oggi un obiettivo irrealistico. 
Quindi, con molto realismo, ci dica chiaramente quelli che sono gli obiettivi realizzabili, e il motivo per cui un'entità come l'Unione europea, che ha tantissimi professionisti e avvocati ben pagati, non è in grado di stilare un contratto o di farsi rispettare dalle case farmaceutiche. Perché è evidente che c'è un problema se un'Unione, che è una potenza geopolitica, non riesce a far rispettare i contratti che scrive da alcune multinazionali. Questo è un grande problema. 
Quindi io mi aspetto realismo, mi aspetto obiettivi chiari, quali che siano, e purtroppo dovremo ancora una volta, a mio avviso, valutare il fatto che l'Unione europea tra le parti del mondo sviluppato ancora sarà l'ultima a uscire da questa crisi. Questo è un elemento di riflessione profonda.
"
Marco ZANNI,2021-01-20,IT,Presentation of the programme of activities of the Portuguese Presidency (debate),https://www.europarl.europa.eu/doceo/document/CRE-9-2021-01-20-INT-3-100-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, benvenuto signor Presidente Costa al Parlamento europeo.
Abbiamo appena terminato sei mesi di Presidenza tedesca, che sono stati dipinti come il successo di una visione europea sul quadro finanziario pluriennale, sul Recovery Fund e sullo Stato di diritto, con Angela Merkel che sembrava aver portato avanti gli interessi di Bruxelles, piuttosto che i propri interessi. 
Poi però abbiamo scoperto che la realtà nei fatti era ben diversa, e mentre ci si impegnava a parole ad avere una dimensione europea per la gestione della crisi, soprattutto, alcuni Stati facevano i propri interessi e negoziavano bilateralmente per avere dosi aggiuntive di vaccini. E sia ben chiaro che io non voglio attaccare questi Stati per questa scelta legittima, ma semplicemente evidenziare come, nei fatti, alla fine l'interesse nazionale venga prima di quello europeo.
Con Lei, Presidente Costa, vorrei fare anche una riflessione su quella che è stata la risposta alla crisi da parte dell'Unione europea, ora che abbiamo più o meno tutte le carte sul tavolo. La prima considerazione che vorrei fare con Lei è il fatto che l'unica istituzione non politica dell'Unione europea è quella che ha veramente agito in fretta e in maniera efficace, la Banca centrale europea, e questo chiaramente pone un tema di accountability democratica, che non può essere ignorato.
Poi vorrei passare al pilastro di questa risposta, che è il Recovery Plan, la risposta europea alla crisi, per fare alcune riflessioni con Lei e porLe alcune domande. La prima riflessione riguarda la chiarezza, ora che abbiamo le carte sul tavolo, su cosa sia il Recovery Plan: abbiamo scoperto che è debito europeo, quindi è un indebitamento che si assumerà sulle sue spalle l'Unione europea; abbiamo scoperto che i primi soldi probabilmente arriveranno dopo più di un anno dallo scoppio della crisi; abbiamo scoperto che per ripagare questo debito i cittadini europei dovranno sostenere delle tasse europee e abbiamo scoperto che ci sono delle condizioni, delle condizioni che, a mio avviso, cozzano sia con quello che è il programma della Presidenza Costa sia con quella che è la visione, ad esempio su alcune regole, che trasversalmente il Parlamento europeo ha espresso – lo diceva la collega del gruppo socialista. 
Il patto di stabilità e crescita va rivisto, è vetusto, non è più attuale e credo che Lei, Presidente Costa, possa essere d'accordo con questo e quindi mi vorrei interrogare sul fatto che noi, da una parte, diciamo che questo patto va cambiato e la Commissione si è impegnata a rivederlo e, dall'altra parte, nel regolamento sul Recovery Fund scriviamo nella pietra che, in cambio di quei soldi, dobbiamo rispettare il patto di stabilità e crescita, vincolandoci a queste regole che dobbiamo cambiare per i prossimi quindici o vent'anni. Quindi io vorrei capire anche come queste condizionalità si sposano col programma della Presidenza portoghese e soprattutto cosa intende Lei per pilastro sociale.
Voglio concludere facendoLe un in bocca al lupo, perché i prossimi sei mesi saranno molto difficili e Lei dovrà attuare questa che è una risposta, seppur tardiva, alla crisi attuale. Credo che serva il coraggio di cambiare, il coraggio di guardare indietro, il coraggio di capire che l'approccio che abbiamo utilizzato è completamente sbagliato, il coraggio di rinnegare anche quelle scelte sbagliate. Credo che senza una rivoluzione di buon senso e del buon senso l'Europa non potrà uscire da questa crisi.
"
Marco ZANNI,2021-01-19,IT,The arrest of Aleksei Navalny (debate),https://www.europarl.europa.eu/doceo/document/CRE-9-2021-01-19-INT-2-171-0000_IT.html,"  Marco Zanni,  a nome del gruppo ID. – Signora Presidente, onorevoli colleghi, signor Commissario Borrell, quanto accaduto negli ultimi mesi nella vicenda Naval'nyj è inaccettabile. La democrazia deve seguire certi principi, deve seguire certe regole: l'Unione europea e gli Stati membri hanno fatto bene a condannare fermamente quanto accaduto. 
Non possiamo permettere che vicino a noi ci siano Stati con cui cooperiamo e con cui dialoghiamo che utilizzano l'arma giudiziaria o addirittura, potenzialmente, l'arma dell'attentato per mettere a tacere l'opposizione politica. Il rispetto dei diritti civili, dei diritti umani e dei diritti politici deve sempre essere al centro delle relazioni tra i nostri Stati membri, tra l'Unione europea e i paesi terzi.
Bene quindi abbiamo fatto a più livelli e bene ha fatto la comunità internazionale a condannare quanto accaduto e a chiedere chiarezza, per far sì che le autorità russe permettano alla comunità internazionale di fare chiarezza su quanto accaduto a Naval'nyj.
Però credo, Commissario Borrell, che per essere completamente credibile in questa sua richiesta l'Unione europea dovrebbe avere un approccio comune con tutti gli Stati terzi con cui ci troviamo a dialogare e a collaborare. Credo che quanto accaduto proprio di recente con la Cina non sia un esempio cristallino di come l'Unione europea, all'unanimità e in maniera uniforme, debba condannare questi comportamenti.
Nonostante sappiamo chiaramente che in Cina il rispetto dei diritti umani, dei diritti civili e dei diritti politici non viene garantito – e quanto sta accadendo a Hong Kong ne è una riprova – noi decidiamo di firmare accordi con questo paese chiudendo gli occhi per gli interessi commerciali di qualcuno.
Credo che questo atteggiamento vada cambiato, altrimenti l'Unione europea e gli Stati membri non saranno e non potranno essere efficaci nella loro richiesta di rispetto dei diritti umani.
"
Marco ZANNI,2020-12-16,IT,"Conclusions of the European Council meeting of 10-11 December 2020 – MFF, Rule of Law Conditionality and Own Resources – Council regulation laying down the multiannual financial framework for the years 2021 to 2027 – Proposal for an Interinstitutional Agreement between the European Parliament, the Council and the Commission on budgetary discipline, on cooperation in budgetary matters and on sound financial management, as well as on new own resources, including a roadmap towards the introduction of new own resources – Regulation on the protection of the Union’s budget in case of generalised deficiencies as regards the rule of law in the Member States (debate)",https://www.europarl.europa.eu/doceo/document/CRE-9-2020-12-16-INT-3-019-0000_IT.html,"  Marco Zanni,  a nome del gruppo ID. – Signor Presidente, onorevole colleghi, mi sembra di notare una certa euforia tra i colleghi di quest'Aula per un accordo ambiguo, arrivato dopo mesi di estenuanti trattative e prese di posizioni politiche che hanno mostrato le fratture e le contraddizioni tra le istituzioni europee.
La risoluzione di maggioranza che ci apprestiamo a votare oggi è, a mio avviso, sprezzante nei toni e pericolosa nel metodo, sembra che, per coloro che vivono questa dimensione europea come assoluta, non abbia alcuna legittimità quell'organo che riunisce i capi di Stato e di governo dell'Unione – il Consiglio europeo – che rappresenta invece a mio avviso proprio la massima espressione dei nostri paesi. 
Non dimentichiamo che l'Unione europea esiste per la volontà degli Stati membri di condividere sovranità e obiettivi e che sono gli Stati membri che legittimano l'Unione e non il contrario. Trovo francamente offensivo e arrogante che si definiscano superflue, come nella risoluzione, le dichiarazioni del Consiglio e che si arrivi addirittura a minacciare la Commissione europea e le altre istituzioni se non seguiranno i dettami di questo Parlamento. 
Credo che questo delirio di onnipotenza debba essere fermato ed è per questo motivo che – al contrario di quello che ricordava il collega Cioloş – io invece voglio riaffermare qui un principio irrinunciabile, quello del fatto che le decisioni importanti vanno prese all'unanimità, perché questo è l'unico metodo, a mio avviso, realmente democratico che tutela chi la pensa in maniera diversa, che permette alle democrazie europee di difendersi da un utilizzo politico e arbitrario di alcune regole. 
È inutile che si difendano sempre a parole e con continue risoluzioni i diritti delle minoranze, se poi si vuole imporre una dittatura del pensiero unico e delegittimare chi non si allinea ad esso. Con il voto odierno non abbiamo chiuso alcunché, ma ci garantiamo un futuro di incertezze giuridiche e costituzionali con un ruolo ambiguo dato alla Corte di Giustizia europea, sempre nell'attesa che arrivino poi le centinaia di miliardi promessi, che temo non vedremo prima di diversi mesi. 
Questa prova muscolare tra le istituzioni, a mio avviso, non ha vincitori ma sicuramente ne escono sconfitti i cittadini, le nostre imprese e i nostri territori che contavano su un supporto rapido e concreto anche da parte dell'Unione per uscire, il prima possibile, da questa gravissima crisi, si dovranno accontentare invece dell'approvazione del regolamento sullo Stato di diritto, uno strumento di ricatto politico divenuto priorità assoluta per questa maggioranza europea, che oggi festeggia, vittima della propria miopia e di una tracotanza politica e istituzionale, di cui prima o poi saremo chiamati a rispondere. 
"
Marco ZANNI,2020-11-25,IT,Preparation of the European Council meeting of 10-11 December 2020 (debate),https://www.europarl.europa.eu/doceo/document/CRE-9-2020-11-25-INT-3-023-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, a dicembre saranno passati cinque mesi quasi dal famoso Consiglio di luglio, dove i capi di Stato e di governo raggiunsero un accordo che venne molto pubblicizzato dai media e dalle Istituzioni europee come un grande successo del metodo comunitario e come un grande successo dell'Unione europea.
Eppure, a cinque mesi da questa data, siamo quasi tornati al punto di partenza. È stato perso del tempo, ci sono delle responsabilità e, come sapete e come ci insegnano, il tempo è denaro, il tempo ha un valore finanziario, fare le cose prima è meglio che fare le cose dopo.
Oggi si punta il dito su due paesi che mettono il veto, legittimamente, perché non possiamo parlare di regole che valgono solo da una parte e non considerare che questo potere di veto è un potere legittimo. Quindi chi chiede il rispetto dello Stato di diritto perché è un punto fondamentale, un pilastro fondamentale dei trattati, deve anche rispettare poteri e modalità di esercitarli, che vengono garantiti ai paesi dai trattati e dalle nostre regole.
Come sempre, quando c'è una situazione di conflitto, le responsabilità sono da due parti, non possono essere additate solo da una parte. Permettetemi il gioco di parole: mi stupisco di chi si stupisce oggi di questo veto. Sapevamo, ed era chiaro già a luglio, che se si fosse andati avanti su un meccanismo chiamiamolo ""dello Stato di diritto"" - ma chiunque abbia letto quel regolamento sa e non può non negare che quel regolamento non è sullo Stato di diritto -, Polonia e Ungheria avrebbero posto il veto, e la maggioranza di queste Istituzioni ha deciso, scientemente, di andare avanti e di provocare questo veto. Quindi ci sono responsabilità chiare nei ritardi da entrambe le parti e in questo Parlamento, nella maggioranza di questo Parlamento che ha deciso di andare avanti su un meccanismo politico e punitivo che, ripeto, non ha nulla a che fare con il rispetto dello Stato di diritto, provocando il veto di questi due paesi.
E mi stupisco anche dei cosiddetti europeisti, che oggi da qualche parte invocano un accordo intergovernativo per superare questa impasse. Mi stupisco perché loro sono quelli che hanno voluto andare avanti sul Recovery Fund, sul piano di recupero, con il metodo comunitario, che ha mostrato oggi tutti i suoi limiti, che ha mostrato oggi quello che veramente l'Europa è. Non è un continente unito, è un continente fatto di nazioni che, legittimamente, hanno anche degli interessi diversi e conflittuali. E allora di chi è la colpa? Di chi sono le responsabilità?
A mio avviso, oggi la responsabilità più forte è di chi continua a utilizzare le regole in maniera politica per punire chi non è allineato a un certo pensiero unico. Di questo dobbiamo tenere conto, perché il metodo che utilizziamo non funziona e non si può pretendere che ci sia una dittatura della maggioranza, come qualcuno vorrebbe. Le regole vanno bene quando si va nella direzione auspicata, le regole vanno cambiate se una minoranza si mette contro quello che è il volere della maggioranza.
Allora dobbiamo decidere quale tipo di democrazia vogliamo e dobbiamo decidere, finalmente, di capire quali sono gli errori e i limiti di quest'Unione europea. Gli errori di voler delle regole che dovrebbero aiutarci in un momento di bisogno e quando ci troviamo nel momento di bisogno dobbiamo sospendere queste regole.
Abbiamo sospeso le regole fiscali, il patto di stabilità e crescita; abbiamo sospeso, temporaneamente, le regole sugli aiuti di Stato; la BCE sta forzando il suo mandato. Allora è qui che dobbiamo ragionare, chiederci se davvero quest'Unione europea, davvero i metodi che utilizziamo sono compatibili con quello che è oggi l'Unione europea, cioè un accordo intergovernativo tra Stati membri, che sono legittimamente diversi. Allora forse è meglio concentrarsi su poche cose e farle bene, piuttosto che perseguire un progetto che oggi è antistorico e che i cittadini e i governi non vogliono.
"
Marco ZANNI,2020-11-11,IT,"Multiannual Financial Framework (including Own Resources), Rule of Law Conditionality Mechanism and the Recovery Fund for Europe (continuation of debate)",https://www.europarl.europa.eu/doceo/document/CRE-9-2020-11-11-INT-1-105-7500_IT.html,"  Marco Zanni (ID),  per iscritto. – L'entusiasmo e l'ottimismo ostentati dalle forze di maggioranza per il presunto compromesso raggiunto tra Consiglio e Parlamento sul QFP e sul Recovery Fund sono, come spesso accade, eccessivi e, sfortunatamente per i cittadini europei, immotivati. Si è giunti a una bozza di accordo dopo lunghe settimane di negoziati, questi ultimi influenzati dalle richieste utopistiche della maggioranza dell'Eurocamera. Nel mezzo di una gravissima crisi come quella in corso, a Bruxelles si continua a perdere tempo prezioso progettando l'introduzione di nuove risorse proprie, ossia di ulteriori tasse europee che andrebbero ad aggravare la pressione fiscale nei confronti di un paese come l'Italia, già contributore netto. Sul Recovery Fund, la volontà dell'UE di voler imporre un meccanismo per la tutela dello Stato di Diritto si traduce in uno stratagemma ideato per punire alcuni Paesi ""non allineati"", al fine di stabilire una sorta di parametro per l""affidamento o la negazione delle risorse previste dal pacchetto. Di fronte alla lentezza burocratica dell""UE che sta mettendo a rischio le sorti di un intero continente, continueremo con ancora più forza a sostenere la necessità di azioni immediate.
"
Marco ZANNI,2020-10-21,IT,"Conclusions of the European Council meeting of 15 and 16 October 2020, in particular the negotiations of the future relations with the UK (debate)",https://www.europarl.europa.eu/doceo/document/CRE-9-2020-10-21-INT-3-069-5000_IT.html,"  Marco Zanni (ID),  per iscritto. – Mentre viviamo una delle peggiori crisi della nostra storia, Bruxelles continua a ripetere gli stessi errori. L'approccio al tema del cambiamento climatico resta ideologico e del tutto inadeguato a offrire ai cittadini europei le risposte di cui hanno bisogno. Tra obiettivi poco realistici e previsioni irrealizzabili, l'unico effetto di queste politiche sarà rendere meno competitivi i nostri settori industriali già in sofferenza, senza arrivare a una piena tutela dell'ambiente.
Si continua, inoltre, a mostrare grande fragilità sul fronte geopolitico: negli ultimi mesi la Turchia è stata al centro della scena diplomatica, a partire dalle costanti aggressioni nei confronti di Stati membri come Grecia e Cipro. Ciononostante, l'UE continua a elargire finanziamenti al Paese e a condannare Erdogan solo a parole, dimostrando come sempre poca coerenza.
La credibilità delle istituzioni europee si attenua anche nell'ambito della gestione della crisi economica e sanitaria. Le trattative tra Consiglio e Parlamento per trovare un accordo sul Recovery Fund sono in stallo e, come ampiamente previsto, all'Italia non arriverà alcun aiuto concreto prima del 2021. Per la ripresa servono azioni immediate: i cittadini italiani non possono permettersi di attendere le tempistiche a rilento dell'Unione europea.
"
Marco ZANNI,2020-10-06,IT,Conclusions of the Special European Council meeting of 1 and 2 October 2020 - Preparation of the European Council meeting of 15 and 16 October 2020 (debate),https://www.europarl.europa.eu/doceo/document/CRE-9-2020-10-06-INT-2-021-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, Presidente Michel, io ho sempre più l'impressione che ogni volta che importanti Istituzioni europee, soprattutto in un momento di crisi, si riuniscono per decidere qualcosa, dimostrino solo quanto questo continente sia lacerato e quanto questo continente sia ormai alla deriva, un continente secondario, vittima delle scelte politiche sbagliate fatte soprattutto negli ultimi vent'anni.
Lei ha iniziato il suo discorso parlando di politica estera, parlando di quello che avete deciso riguardo ai vari focolai geopolitici in giro per l'Europa – e lo hanno ricordato i miei colleghi: i dittatori stranieri si fanno beffe di noi vedendo queste decisioni. Avete sanzionato la Bielorussia, ma vi siete dimenticati di sanzionare il leader di quel paese, responsabile di ciò che sta accadendo.
Come al solito, lei ha elogiato l'atteggiamento verso la Turchia, che rimane comunque un atteggiamento lascivo, un atteggiamento che permette a Erdoğan, il dittatore turco, di farsi beffe delle Istituzioni europee, di farsi beffe degli Stati membri europei e di continuare a sfidare e a provocare l'Unione europea e gli Stati membri facendo quello che vuole, senza che noi siamo capaci di prendere azioni decise.
È ancora una volta un approccio totalmente incoerente, dove siamo lascivi con dittatori stranieri mentre ci permettiamo di dibattere sullo Stato di diritto, sul comportamento di certi Stati membri, dimenticandoci, ancora una volta, che non è l'Unione europea che legittima gli Stati membri, ma sono gli Stati che legittimano l'Unione: questo è un concetto di cui dovremmo avere tutti più rispetto.
Il secondo punto, con cui vado a chiudere, è quello a mio avviso più importante: si è parlato di Recovery Fund, a luglio si è propagandato un grande accordo ma alla fine cosa rimane sul tavolo? Rimane un accordo non ancora stilato; non sappiamo quando e come arriveranno i soldi e l'impatto, vedendo i numeri pubblicati dalla Commissione, è assolutamente minimo.
L'anno prossimo, nel 2021, se ci sarà un accordo verranno erogati pagamenti per il 6 % della cifra. A fronte di un calo del PIL in doppia cifra per il mio Paese, riceveremo un supporto pari allo 0,16 % del PIL: non è certo questo che cambierà il futuro e il destino dell'Unione europea.
Però siamo certi che arriveranno delle tasse, quelle che voi chiamate risorse proprie. Dal 1° gennaio arriverà una tassa sulla plastica. Voi direte: ""benissimo"", aiuta perché ci permette di attirare risorse e ci permette anche di ridurre l'utilizzo di plastica non riciclata. Ma ancora una volta, delle due l'una. O avremo una fonte di finanziamento, tramite una tassa europea, o avremo una riduzione delle plastiche: non è possibile raggiungere contemporaneamente entrambi gli obiettivi.
Chiudo con una riflessione, che vorrei vedere nel prossimo Consiglio europeo. Siamo nel più grande momento di crisi dell'Unione europea e degli Stati membri, una crisi esogena che non dipende da noi. Abbiamo fatto un patto di stabilità e crescita, proprio perché nei momenti di difficoltà dobbiamo avere stabilità e crescita e invece cosa succede? Proprio nel momento in cui affrontiamo la più grande crisi, in cui abbiamo bisogno di stabilità e crescita, dobbiamo sospendere questo patto! Questa è una riflessione che vorrei vedere nel prossimo Consiglio.
"
Marco ZANNI,2020-10-05,IT,Presentation by the Council of its position on the draft general budget - 2021 financial year (debate),https://www.europarl.europa.eu/doceo/document/CRE-9-2020-10-05-INT-1-155-5000_IT.html,"  Marco Zanni (ID),  per iscritto. – Ancora una volta, anche quest'anno, ci troviamo a discutere un bilancio sconfacente, che non fornisce risposte concrete ai veri problemi dei cittadini, nemmeno a fronte della terribile crisi prodotta dalla pandemia di Coronavirus.
L'Italia, che ricordo essere un importante contributore netto al bilancio dell'UE, non ha bisogno di sentire gli ennesimi slogan che si ripetono oramai da anni, grazie ai quali questa Europa sembra perfetta in qualsiasi momento, quando in realtà non lo è affatto. 
Come si può perseverare nei consueti errori, che da anni oramai vedo? I soliti sprechi amministrativi, gli identici sperperi di denaro dei contribuenti, le stesse promesse di solidarietà che poi non si mantengono. Stiamo discutendo un bilancio che, tanto per cambiare, non dà segni di razionalizzazione delle proprie spese. Le imprese europee stanno chiudendo per la crisi in corso e intanto i costi di questo Parlamento aumentano. 
Per non parlare del rinnovato sostegno alla Turchia, per cui sono previsti ancora fondi UE nonostante nelle ultime settimane abbia dimostrato, nuovamente, quanto non rispetti gli Stati membri del Mediterraneo orientale. 
Il bilancio delle istituzioni non è altro che la strategia politica dell'UE declinata in cifre. E guardando ogni anno i numeri proposti, ho sempre più la conferma di quanto questa Europa debba essere rivista, insieme alle sue priorità.
"
Marco ZANNI,2020-09-16,IT,State of the Union (topical debate) (continuation of debate),https://www.europarl.europa.eu/doceo/document/CRE-9-2020-09-16-INT-3-110-1250_IT.html,"  Marco Zanni (ID),  per iscritto. – Il termine più adeguato per descrivere lo stato dell'Unione europea è ""immobilismo"". Il nostro continente è stato travolto da una delle crisi più grandi della storia, eppure Bruxelles continua a portare avanti la propria linea politica, ostentando una totale assenza di autocritica.
Le forze di opposizione vengono tacciate di estremismo, di conseguenza ignorate ed estromesse da qualsiasi decisione. Assistiamo ad appelli quotidiani a difesa dello stato di diritto e a favore della democrazia, ma quando un leader politico ed ex-ministro viene mandato a processo per aver difeso il proprio Paese, l'Italia, nessuno muove un dito. 
Sul fronte geopolitico l'UE dimostra incoerenza e inerzia nei confronti della Cina e della Turchia, certe di poter contare sulle debolezze di un sistema che si regge sugli interessi particolari di alcuni Stati membri: un approccio miope e fallimentare, che danneggia in primo luogo i cittadini europei. 
L'UE dovrebbe riflettere con attenzione su ciò che è accaduto negli ultimi mesi, ricordando che gli Stati membri potranno veramente ripartire solo dopo la sospensione di alcune regole imposte da Bruxelles.
Non c'è più tempo da perdere: se non ci sarà un vero cambiamento, l'Europa proseguirà verso una deriva decadente che ne decreterà la fine.
"
Marco ZANNI,2020-07-08,IT,Presentation of the programme of activities of the German Presidency (debate),https://www.europarl.europa.eu/doceo/document/CRE-9-2020-07-08-INT-1-073-5000_IT.html,"  Marco Zanni (ID),  per iscritto. – Nonostante decenni di integrazione forzata e nel pieno di una crisi economica in continuo peggioramento, i negoziati e le discussioni tra gli Stati membri sul Recovery Fund continuano a tenere banco nel panorama europeo. In questo contesto si inserisce la Presidenza tedesca che, anziché insistere su un modello centralista, dovrebbe concentrarsi sulla revisione delle regole e dei trattati che da tempo opprimono gli Stati membri. 
Il timore è che la Germania, desiderosa di definire al più presto i dossier ad essa cari, affretti la conclusione dell'accordo sul piano di ripresa economica europeo. 
Le premesse di questa presidenza non sono tra le migliori e a suggerirci questa visione sono anche gli approcci adottati nei confronti della Russia, sul cui suolo insiste il tema della querelle con gli USA per il gasdotto Nord Stream 2.
Non ultimo il tema Brexit, centrale nel semestre in corso, che metterà i tedeschi di fronte alla prova della gestione della fase finale dei rapporti con il Regno Unito.
È necessario un leader che trascini fuori dall'impasse l'Europa, che tuteli la salute dei cittadini in questo grave periodo di pandemia, che non si limiti a rappresentare i propri interessi, ma privilegi quelli degli Stati che hanno maggiormente sofferto le conseguenze della crisi.
"
Marco ZANNI,2020-06-17,IT,Preparation of the European Council meeting of 19 June 2020 - Recommendations on the negotiations for a new partnership with the United Kingdom of Great Britain and Northern Ireland (debate),https://www.europarl.europa.eu/doceo/document/CRE-9-2020-06-17-INT-1-106-0000_IT.html,
Marco ZANNI,2020-02-12,IT,Preparation of the Extraordinary European Council Meeting of 20 February 2020 on the Multiannual Financial Framework (debate),https://www.europarl.europa.eu/doceo/document/CRE-9-2020-02-12-INT-3-020-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, è un peccato che il Presidente Michel non sia qui con noi a discutere di questo punto importante, perché mi pare abbia messo sul tavolo, convocando questo meeting straordinario, tanto del credito politico iniziale che si è guadagnato con la sua nomina a Presidente del Consiglio europeo.
Aspettiamo quindi la nuova proposta per vedere i numeri, per vedere se qualcosa è cambiato, ma dalle notizie che riceviamo e dagli incontri bilaterali non sembra che questa proposta si discosti molto da quanto presentato dalla Presidenza finlandese, che era una proposta che aveva scontentato quasi tutti, sia gli Stati membri in Consiglio, sia questo Parlamento, sia la Commissione. 
Io credo che a pochi mesi da una deadline importante per il nuovo Quadro finanziario pluriennale sia opportuno chiudere un inutile libro dei sogni e avere più pragmatismo e più realismo e accettare il fatto che le risorse sono limitate. Le risorse sono limitate perché – e condivido quanto detto dal collega del PPE – molto spesso questo Parlamento e queste istituzioni non sono stati in grado di dare un'attuazione concreta e positiva del bilancio. Non solo casi di frodi, ma in molti casi i programmi su cui si era politicamente puntato molto non hanno portato i risultati positivi.
Questo è chiaro che si traduce in un atteggiamento degli Stati membri più conservativo. Se noi non siamo in grado di dimostrare l'efficienza e il valore aggiunto del bilancio europeo, è normale che si sia più restii a dare del denaro. E poi questo stesso Parlamento e queste stesse istituzioni più volte hanno votato risoluzioni direttive e regolamenti che chiedevano agli Stati membri disciplina di bilancio. Allora ci vuole un po' di coerenza anche per avere disciplina nella gestione del nostro bilancio e nella gestione delle nostre risorse. 
Io credo che le priorità che ci sono, quelle che sono fondamentali, quelle che sono iscritte nei trattati europei possano essere finanziate senza richiedere risorse aggiunte. L'agricoltura, la pesca, il supporto allo sviluppo regionale e alla politica di coesione: credo che ci sia spazio in questo bilancio per finanziare queste priorità senza chiedere risorse aggiuntive. 
Si possono tagliare i 20 miliardi di euro di un inutile programma di supporto alle riforme strutturali, che si tradurrà solamente in un condizionamento delle scelte degli Stati membri, si possono tagliare drasticamente i 13 miliardi destinati ai fondi di preadesione, soprattutto alla Turchia. Insomma, abbiamo spazio per fare una proposta veramente pragmatica e per trovare un accordo il prima possibile. Per fare questo però è necessario pragmatismo, realismo e smetterla di sognare perché le risorse non ci sono. 
"
Marco ZANNI,2020-01-30,IT,Commission Work Programme 2020 (debate),https://www.europarl.europa.eu/doceo/document/CRE-9-2020-01-30-INT-2-090-5000_IT.html,"  Marco Zanni (ID),  per iscritto. – Le ambizioni del programma non soddisfano le esigenze dei cittadini. La proposta sul Green Deal è una presa in giro e fa pensare all'ennesima operazione di marketing, che non porterà a risultati concreti. Senza un mea culpa dell'UE, sulle sue politiche fallimentari, è inutile continuare a discutere di riforme che trovano radici nel solo approccio ideologico. Nel metodo disastroso, la Commissione insiste anche sulla politica estera: basta l'onestà intellettuale per osservare che l'Europa continua a mostrare fragilità nel contesto internazionale. Nel quadro desolante troviamo anche la Conferenza sul Futuro dell'Europa, che vorrebbe coinvolgere i cittadini in un processo di presunto cambiamento, i cui attori principali tuttavia, saranno gli stessi che hanno portato il progetto europeo alla fase di precarietà in cui ci troviamo ora. Sulla Brexit poi, l'auspicio è, che nei negoziati col Regno Unito, fermo restando l'interesse per la tutela dei nostri cittadini e imprese, prevalga il buon senso, sulla volontà di ostacolare gli esiti della decisione pienamente democratica, di milioni di cittadini.
Spiace constatare che nel nuovo programma della Commissione, manchino le risposte ai temi che interessano ai cittadini europei: nessuna concretezza su immigrazione, sicurezza interna e rilancio dell'economia europea. 
Di nuovo, questo programma, ha solo il nome.
"
Marco ZANNI,2020-01-16,IT,Resumption of the sitting,https://www.europarl.europa.eu/doceo/document/CRE-9-2020-01-16-INT-4-113-0000_IT.html,"  Marco Zanni (ID).   – Signora Presidente, onorevoli colleghi, per quanto concerne l'articolo 196, lunedì scorso il Presidente ha ordinato ai commessi di rimuovere le piccole bandiere che i rappresentanti del mio gruppo avevano sul loro tavolo. Ritengo questa decisione contraria alle regole.
Sappiamo che il Presidente del Parlamento ha deciso di imporre un divieto sui banner per evitare le proteste con cartelli che venivano fatte in Aula e per mantenere l'ordine.
Ci risulta abbastanza ambiguo il fatto che si proibisca l'esposizione di piccoli simboli delle nostre bandiere nazionali, quindi vorrei capire secondo quale regola queste bandiere sono state rimosse e ribadire che il mio gruppo orgogliosamente continuerà a portare queste bandiere in Aula.
"
Marco ZANNI,2020-01-16,IT,Resumption of the sitting,https://www.europarl.europa.eu/doceo/document/CRE-9-2020-01-16-INT-4-116-0000_IT.html,"  Marco Zanni (ID).   – Non sono striscioni e non sono simboli che disturbano l'ordine della plenaria, quindi quell'articolo del regolamento non può essere applicato a questi simboli.
"
Marco ZANNI,2020-01-15,IT,European Parliament's position on the Conference on the Future of Europe (debate),https://www.europarl.europa.eu/doceo/document/CRE-9-2020-01-15-INT-3-018-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, mi sembra che sia il Parlamento, dall'inizio di questa legislatura, sia la nuova Commissione abbiano puntato molto sull'organizzazione di questa conferenza, facendo percepire che questo sarà un pilastro del programma dei prossimi cinque anni, un pilastro di una riforma dell'Unione europea di cui, con composizioni e outcome ovviamente diversi, tutti i partiti e tutti i gruppi ravvisano la necessità.
Io però non credo che questo esercizio sia utile a dare risposte a quello che i cittadini ci hanno comunicato in questi anni e soprattutto con le elezioni di maggio. I cittadini non ci hanno chiesto di organizzare conferenze, di organizzare dibattiti, di organizzare agorà, ma sono anni che ci chiedono risposte concrete, che ci chiedono azioni. Allora il problema non è ascoltare i cittadini, sappiamo quello che vogliono, il problema è politico. Il problema è che queste istituzioni non sono state in grado, in questi anni, di dare risposte concrete, di fare politica, di rispondere ai tre grandi problemi che i cittadini europei oggi stanno affrontando, ovvero quello della crisi economica, quello della sicurezza interna e quello dell'immigrazione, che è un tema che a mio avviso manca anche nella risoluzione del Parlamento e che non può essere ignorato.
Io credo che questo tipo di esercizio possa aver senso se, prima di fare proposte, quest'Aula e queste istituzioni saranno in grado di fare una profonda autocritica su quello che hanno sbagliato in questi anni, perché di errori ne sono stati commessi e sono stati errori gravi, che hanno portato il continente a sprofondare, a non contare più nulla sullo scenario politico internazionale.
Se non capiamo che le riforme e la politica portata avanti negli ultimi vent'anni non hanno fatto altro che indebolire gli Stati, indebolire il nostro continente, rendere i nostri cittadini più poveri, qualsiasi proposta che andremo a discutere sarà solo un esercizio di marketing che non avrà nessun senso.
Io credo che l'obiettivo sia capire dove si è sbagliato (e purtroppo le istituzioni, ancora oggi, non hanno fatto una profonda autocritica), capire che, al contrario di quanto diceva il mio collega dei Verdi, il tema non è creare uno Stato federale – quello che non vogliono i cittadini, quello su cui i cittadini, quando sono stati chiamati a esprimersi, si sono sempre detti contrari – ma che si debba ripartire dalle nostre identità, che si debba ripartire dalla consapevolezza che senza gli Stati, senza le nostre nazioni, senza i nostri popoli, l'Europa non esiste.
"
Marco ZANNI,2019-12-18,IT,Commemoration of the 10th anniversary of the Lisbon Treaty and the legally binding Charter of Fundamental Rights (debate),https://www.europarl.europa.eu/doceo/document/CRE-9-2019-12-18-INT-3-016-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, oggi dovremmo essere qui a commemorare i dieci anni da quello che doveva essere un accordo che avrebbe rilanciato l'Unione verso un futuro di crescita e prosperità. 
Purtroppo la realtà dei fatti è che quell'accordo si è rivelato fallimentare. E oggi le istituzioni UE sono più deboli. Oggi i cittadini europei sono più deboli e oggi l'Unione europea si trova in una profonda crisi istituzionale e politica. E questo è l'emblema, a mio avviso, di un fallimento di un approccio di una politica accentratrice che Lisbona ha voluto portare, che non è stata rispettosa delle prerogative degli Stati nazionali, delle prerogative dei popoli e delle differenze tra i cittadini europei, tra le nazioni europee che qui sono viste come un pericolo, mentre invece devono essere un valore, devono essere tutelate. 
E io oggi vedo delle similitudini nell'approccio di allora nel commettere gli stessi errori, che, a mio avviso, il Consiglio e il suo predecessore, Presidente Michel, ha commesso per quanto riguarda il referendum sulla Brexit. All'epoca le istituzioni europee dimostrarono un'avversione verso quello che era un sentimento espresso da alcuni popoli e lo stesso errore è stato commesso con la Brexit, ma il risultato è stato differente. 
Se allora si riuscì in maniera architettata a sovvertire l'esito del referendum irlandese, oggi, nonostante tre anni di errori e di approccio sbagliato, a mio avviso, commesso dal Consiglio, non si è riusciti a sovvertire quello che era il risultato e la scelta dei cittadini britannici fatta nel 2016. 
Il mio consiglio è di non commettere lo stesso errore. Noi oggi ci troveremo da gennaio a dover negoziare un accordo importante con il Regno Unito e l'approccio che il Consiglio in quest'Aula dovrà tenere non sarà un approccio di voler punire i cittadini britannici per la loro scelta, un approccio di voler tentare di sovvertire una decisione democratica fatta dai cittadini britannici, ma lavorare per un accordo che tuteli le nostre imprese, che tuteli i nostri cittadini e che ci permetta, anche dopo il 2020, di avere un rapporto di cooperazione proficua con il Regno Unito. 
Se l'Europa, se le istituzioni europee non saranno in grado di ascoltare di più i cittadini, di prendere in considerazione quelle che sono le decisioni e le prerogative degli Stati membri, purtroppo non so se saremo in grado tra dieci anni di festeggiare il ventesimo anniversario del trattato di Lisbona. 
"
Marco ZANNI,2019-12-18,IT,Conclusions of the European Council meeting of 12 and 13 December 2019 (debate),https://www.europarl.europa.eu/doceo/document/CRE-9-2019-12-18-INT-3-097-8750_IT.html,"  Marco Zanni (ID),  per iscritto. – Ho molti dubbi sull'efficacia del Green New Deal, presentato nei giorni scorsi da Ursula von der Leyen, al Parlamento europeo. Mi sembra un'operazione di facciata, con un approccio estremamente ideologico, senza una chiara volontà politica di risolvere il problema, che non andrebbe considerato solo a livello europeo. L'UE dovrebbe fare il possibile per facilitare la crescita e il lavoro delle aziende, invece di imporre sempre più norme difficili da rispettare, minando così la competitività delle nostre aziende e mettendo a rischio migliaia di posti di lavoro. Il Consiglio ha preso atto dei risultati nel Regno Unito. Dopo aver fatto tutto il possibile negli ultimi tre anni per impedire, sia il voto che l'attuazione della Brexit, l'UE deve finalmente affrontare i fatti e negoziare in fretta un accordo commerciale, nel nome di una leale cooperazione. I cittadini britannici hanno mandato un segnale forte a questa UE, che non funziona. 
La conclusione della vicenda Brexit, infrange il dogma e il mito dell'UE intoccabile ed irreversibile.
"
Marco ZANNI,2019-12-16,IT,Order of business,https://www.europarl.europa.eu/doceo/document/CRE-9-2019-12-16-INT-1-031-0000_IT.html,"  Marco Zanni (ID).   – Giusto per ricordare che ci sembra che Lei abbia uno zelo particolare su questo tipo di interventi che poi aprono discussioni solo quando viene da questa parte dell'Aula. Più volte abbiamo sentito altri colleghi intervenire e scatenare un dibattito su cose che non c'entravano con il regolamento, con niente e sono state lasciate passare. Giusto per chiedere un po' di equilibrio.
"
Marco ZANNI,2019-11-27,IT,Election of the Commission (vote),https://www.europarl.europa.eu/doceo/document/CRE-9-2019-11-27-INT-3-107-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, signora Presidente von der Leyen, finalmente, dopo mesi di litigi e di sgambetti tra le diverse anime che compongono questa maggioranza, abbiamo una Commissione.
Purtroppo, nel momento di più grande crisi che vivono le Istituzioni europee, avremo la Commissione più debole, una Commissione che è già nata zoppa e che, dalle sue parole o da quanto ha promesso in questi cinque mesi, sembra anche una Commissione cieca, una Commissione che non ha capito il messaggio dei cittadini europei e che si rifiuta di proporre un approccio radicalmente diverso su quelli che sono oggi i problemi dei nostri cittadini.
Lei, nel suo discorso oggi, ha parlato di gender balance, ha parlato di green new deal, ma purtroppo quello a cui pensano i cittadini europei la mattina quando si svegliano non è se la Commissione europea ha un gender balance, pensano a come arrivare alla fine del mese, pensano a come trovare lavoro, pensano a come sostenere i propri salari.
E anche sul green new deal il vostro approccio sembra molto ideologico e non vorremmo che questo portasse a un ulteriore svantaggio competitivo per le nostre imprese. L'Europa oggi ha già fatto tanto in termini di riduzione delle emissioni, sono altri, fuori, che devono fare il loro mestiere. Non vorremmo che i vostri provvedimenti su questo tema portino un ulteriore fardello per le nostre imprese e portino un ulteriore fardello per le nostre economie.
Non ho sentito parlare invece degli elementi molto importanti. Sappiamo delle minacce alla nostra competitività che arrivano da fuori, ma non ho sentito nessuna proposta su come correggere il funzionamento del nostro mercato interno, non ho sentito parlare del dumping sociale e salariale che avviene all'interno dell'Unione, non ho sentito parlare del dumping fiscale e della deindustrializzazione, che sono processi in atto dentro all'Unione per le distorsioni del nostro mercato interno.
Orgogliosamente questo gruppo oggi dirà no a chi, con il suo immobilismo, vuole davvero distruggere l'Europa. Il mio suggerimento è: rimettetevi in gioco, capite gli errori delle politiche che avete portato avanti nel passato e fate un cambio di marcia, che è quello che chiedono i cittadini europei, altrimenti l'Europa, purtroppo, non avrà futuro.
"
Marco ZANNI,2019-10-22,IT,Conclusions of the European Council meeting of 17 and 18 October 2019 (debate),https://www.europarl.europa.eu/doceo/document/CRE-9-2019-10-22-INT-2-095-5000_IT.html,"  Marco Zanni (ID),  per iscritto. – Durante l'ultimo Consiglio europeo si è discusso sul tema della Turchia, della Brexit, dell'allargamento dell'UE e del suo futuro. Condannare Erdogan e bloccare la vendita di armi non basta, servono azioni più forti e concrete: è ora di bloccare il fiume di miliardi che versiamo da anni alla Turchia. Per quanto riguarda l'accordo raggiunto sulla Brexit, non bisogna dimenticare come - nel corso delle lunghe e complesse negoziazioni - l'UE abbia dimostrato la sua solita avversione verso la democrazia. Sull'allargamento ad altri Paesi dei Balcani Occidentali, ritengo che aver posticipato la decisione sull'entrata di Albania e Macedonia del Nord sia una notizia positiva in quanto le differenze culturali ed economiche dei due Paesi renderebbero l'integrazione difficile. Sul futuro dell'UE infine, preoccupano le proposte di alzare per l'ennesima volta le tasse in nome della lotta contro la crisi climatica. Inoltre il possibile taglio dei fondi per la PAC avrà come effetto quello di danneggiare i nostri agricoltori, già colpiti dalla crisi. Ricordiamo che l'Italia è uno dei principali contributori netti del Bilancio UE e che i nostri cittadini non devono farsi carico di ulteriori tasse e sacrifici.
"
Marco ZANNI,2019-10-22,IT,Review of the Juncker Commission (debate),https://www.europarl.europa.eu/doceo/document/CRE-9-2019-10-22-INT-2-109-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, Presidente Juncker, cinque anni fa, quando Lei si presentò a quest'Aula, io avevo espresso forti perplessità sul fatto che Lei potesse essere la persona giusta per questo rinascimento europeo, ma Le lasciammo il beneficio del dubbio. 
Dopo cinque anni possiamo dire che questo dubbio è diventato una certezza. Lei ci riconsegna un'Europa peggiore di quella che ha preso in carico cinque anni fa. Un'Europa divisa, un'Europa debole, un'Europa malata che non è in grado di rispondere alle sfide moderne e ai tre problemi principali che i cittadini europei Le avevano chiesto di risolvere: il problema della gestione dei flussi migratori, il problema della crescita economica e il problema della sicurezza interna. 
La Sua Commissione e il Suo mandato in questi cinque anni hanno fallito su tutti questi tre obiettivi e le cause non sono da ricercare al di fuori di queste istituzioni. Le cause sono interne. Le cause sono le politiche sbagliate che avete portato avanti, reiterando errori commessi anche dalla Commissione precedente. 
Lei ha parlato dei presunti successi della Sua Commissione. Ha parlato di crescita ma la crescita è asfittica e l'Europa perde terreno verso le altre grandi potenze al di fuori dei nostri confini. Non ha parlato di deindustrializzazione. Oggi grandi imprese europee sono fallite, o non operano più, e ha parlato del suo piano di investimenti. Ha detto – ammesso che siano veri – che ha portato 140 miliardi in più di investimenti. Peccato che Lei ne abbia promessi a questa Istituzione 315. Io non so se il 50% di quello che aveva promesso può essere considerato un successo. 
Ecco, io credo che ci siano milioni di cittadini europei che siano contenti che Lei possa godersi la Sua lauta pensione perché davvero la Sua Commissione è stata la Commissione peggiore di questi anni e della storia dell'Unione europea, però, Si consoli, perché credo che il Suo successore potrà evidentemente fare peggio. 
Questa non è una buona notizia per i cittadini europei. E noi ci impegneremo affinché i gravi errori che avete fatto in questi anni non vengano ripetuti. 
"
Marco ZANNI,2019-10-10,IT,Multiannual Financial Framework 2021-2027 and own resources: time to meet citizens' expectations (debate),https://www.europarl.europa.eu/doceo/document/CRE-9-2019-10-10-INT-2-017-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, sono ormai parecchi mesi che in quest'Aula e in sede di commissione per i bilanci discutiamo del prossimo Quadro finanziario pluriennale, ma i progressi, a mio avviso, sembrano abbastanza insufficienti. Ad oggi, nonostante il commitment della Presidenza finlandese di voler chiudere un accordo entro la fine dell'anno, non si vede all'orizzonte lo spazio di un accordo. Questo, a mio avviso, soprattutto perché non si guarda al prossimo quadro finanziario con pragmatismo e perché la maggioranza in questo Parlamento ha un approccio totalmente utopico a quello che deve essere il prossimo Quadro finanziario pluriennale. Si chiedono molte risorse in più, 200 miliardi di euro in più, per finanziare alcuni programmi e alcune nuove priorità.
Io credo che per trovare un accordo sia necessario tornare al pragmatismo e porci una domanda: se ogni volta che dobbiamo negoziare il bilancio, il Quadro finanziario pluriennale, chiediamo più risorse e gli Stati membri non le vogliono mettere, evidentemente un motivo c'è. Se un investimento è buono, io credo che i finanziatori siano contenti di mettere delle risorse in più. Se non le vogliono mettere, è abbastanza evidente il motivo, e cioè che non considerano i programmi e le linee di spesa efficienti nel portare avanti quegli obiettivi. 
Soprattutto a me preoccupa una deriva, è cioè il fatto che la prossima proposta di Quadro finanziario pluriennale è permeata di condizionalità, condizionalità che renderanno questo strumento uno strumento antidemocratico e metteranno le decisioni di spesa e di allocazione dei fondi alla mercé di qualche burocrate di Bruxelles.
Ultima chiosa sulle risorse proprie. Iniziamo a chiamarle con il proprio nome: le risorse proprie sono nuove tasse illegittime che Bruxelles vorrebbe mettere sui cittadini europei. Questo non è l'approccio corretto e su questa strada non troveremo mai un accordo per rendere questo strumento uno strumento al servizio dei cittadini e non uno strumento di ricatto politico. 
"
Marco ZANNI,2019-09-18,IT,The UK’s withdrawal from the EU (debate),https://www.europarl.europa.eu/doceo/document/CRE-9-2019-09-18-INT-3-023-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, rimango allibito ogni volta di più dall'avversione verso la democrazia che quest'Aula e i rappresentanti di quest'Aula dimostrano.
Ci si permette di dare lezioni di democrazia a una delle democrazie più antiche del mondo, a uno dei parlamenti più antichi del mondo, quando questo Parlamento e queste istituzioni hanno dimostrato, negli anni e anche ultimamente, di avere un'avversione ai principi democratici, di escludere le minoranze dalla rappresentanza o di avere un processo decisionale che molto spesso non è portato avanti dai rappresentanti eletti di quest'Aula ma da burocrati non eletti da nessuno.
Lo specchio di quest'arroganza si percepisce dall'incipit della risoluzione che la maggioranza dei gruppi parlamentari di quest'Aula ha scritto e che ci apprestiamo a votare. L'incipit di questa risoluzione recita: ""considera la Brexit un evento deplorevole..."". Per voi l'esercizio democratico, il massimo esercizio democratico, il referendum, è un evento deplorevole. Vi permettete di dare lezioni di democrazia al parlamento inglese: questo è vergognoso.
La cosa estremamente preoccupante è che questa avversione non è relativa solo a quello che stiamo vivendo sulla Brexit: nella storia recente, o meno recente, dell'Unione europea ci sono un sacco di esempi di come queste istituzioni, le istituzioni dell'Unione europea, siano state avverse alle decisioni dei cittadini: c'è l'esempio dell'Irlanda, c'è l'esempio della Francia, c'è l'esempio dei cittadini olandesi e l'esempio dei cittadini greci, che hanno detto no a ingerenze forti di Bruxelles ma, purtroppo, sappiamo che le cose sono andate in maniera diversa.
Più che preoccuparmi della chiusura del parlamento inglese, che è una pratica prevista dalla legge inglese, mi preoccuperei dell'avversione che questo Parlamento ha per i risultati elettorali e soprattutto per i referendum: passa il principio che le decisioni prese liberamente dai popoli che non piacciono a queste istituzioni devono essere in qualche modo, e in modi anche magari non proprio ortodossi, cambiate.
Io credo che il vero punto della Brexit sia la paura che le istituzioni europee hanno, la paura che qualcuno possa mostrare un'altra via e la paura che il Regno Unito fuori dall'Unione europea possa dimostrare che forse questa istituzione non è perfetta, forse questa istituzione ha commesso degli errori e forse qualcuno può liberamente decidere di prendere un'altra strada e di dimostrare che si sta meglio, o si può stare meglio, anche al di fuori dell'Unione europea.
Questa è una libera scelta dei cittadini britannici e noi abbiamo l'obbligo di rispettarla. Andare a uno scontro e voler punire, come qualcuno in quest'Aula e in queste istituzioni vorrebbe, i cittadini del Regno Unito solo perché hanno deciso liberamente di prendere un'altra strada non rende onore al progetto che volete sostenere.
In questi tre anni non ho ancora visto un serio esame di coscienza da parte di queste istituzioni e da parte di quest'Aula, un esame di coscienza per andare a capire le radici profonde del perché uno Stato membro ha deciso di abbandonare l'Unione europea, del perché uno Stato membro ha detto basta a questo progetto che voi considerate infallibile ed ineluttabile ma che ha evidenti difetti.
Piuttosto che guardare quello che accade nel Regno Unito, mi preoccuperei della grave crisi istituzionale, economica e politica che oggi affligge l'Unione europea, una crisi interistituzionale tra il Parlamento, il Consiglio e gli Stati membri, una crisi interna anche al Parlamento, con i gruppi politici estremamente spaccati e divisi che sono riusciti a eleggere e a confermare sul filo di lana il Presidente della Commissione e un futuro politico che ancora non si vede.
Non date lezioni a chi ha scelto liberamente di prendere un'altra strada ma riflettete più profondamente sui problemi profondi che queste istituzioni hanno, altrimenti l'Unione europea non avrà alcun futuro.
"
Marco ZANNI,2019-09-17,IT,Appointment of the President of the European Central Bank - Candidate: Ms Christine Lagarde (debate),https://www.europarl.europa.eu/doceo/document/CRE-9-2019-09-17-INT-2-117-7500_IT.html,"  Marco Zanni (ID),  per iscritto. – La signora Lagarde: nel valutare la sua nomina a Presidente della BCE, non possiamo non ricordare il suo ruolo negli ultimi otto anni al Fondo Monetario Internazionale. Lei ha imposto e avallato politiche economiche che hanno aggravato la situazione di paesi in difficoltà. Abbiamo ancora in mente la crisi della Grecia e le indicazioni dell'FMI che hanno aumentato disoccupazione e povertà tagliando la spesa pubblica, dalla sanità alle pensioni. Ma la contrarietà alla sua nomina deriva anche dalle poche risposte che ci ha fornito in audizione. Il fallimento delle politiche monetarie degli scorsi anni circa l'obiettivo statutario della BCE è sotto gli occhi di tutti. Il tanto agognato target d'inflazione inferiore ma prossimo al 2% è sempre più lontano segnalandoci un forte rallentamento dell'economia dell'area Euro. Nonostante la politica monetaria accomodante di questi anni – tagli ai tassi, LTRO, TLTRO, quantitative easing – è palese il malfunzionamento dei canali di trasmissione dalla politica monetaria all'economia reale. Il risultato è aver inondato di liquidità il sistema bancario, salvando l'Euro e le banche, ma lasciando in ginocchio imprese e cittadini. Lei non ha fornito elementi che possano far pensare a un cambio di rotta. Per questo il mio voto e quello del mio gruppo è negativo.
"
Marco ZANNI,2019-07-18,IT,"Russia, notably the situation of environmental activists and Ukrainian political prisoners",https://www.europarl.europa.eu/doceo/document/CRE-9-2019-07-18-INT-4-073-0000_IT.html,"  Marco Zanni (ID).   – Signor Presidente, onorevoli colleghi, è vergognoso che un parlamentare pensi di utilizzare il regolamento per attaccare un governo legittimamente eletto dai cittadini italiani. Vergogna! 
"
Marco ZANNI,2019-07-16,IT,Statement by the candidate Commission President (debate),https://www.europarl.europa.eu/doceo/document/CRE-9-2019-07-16-INT-2-026-0000_IT.html,"  Marco Zanni (ID).   – Signor Presidente, onorevoli colleghi, ministro von der Leyen, il Suo discorso è stato un discorso che non ci ha sorpreso. È stato un discorso che abbiamo sentito parecchie volte all'interno di quest'Aula, pieno di promesse che anche Lei sa che non potrà mantenere. Il suo percorso sarà un percorso difficile, lo abbiamo visto in questi giorni e lo abbiamo visto nel dibattito in Aula. 
Dovrà bilanciare due parti e due interessi molto divergenti, quelli della destra che vuole un'Europa che controlla l'immigrazione in maniera più forte, che vuole un approccio realista e pragmatico sul clima, che supporta l'economia, la crescita, l'industria e il lavoro, e quello di una sinistra che ha un approccio ideologico, che ha un approccio di accoglienza indiscriminata, che ha un approccio talebano sulla questione del clima, e questo sarà il grande problema del suo mandato.
Da politica di centrodestra decidere se vorrà cedere al ricatto della sinistra, come è sembrata voler fare nelle Sue lettere di risposta ai socialisti e liberali o come è sembrato in molti punti del Suo discorso odierno avere un approccio pragmatico che permetta veramente all'Europa di uscire dal fango dove questo approccio l'ha portata, dalla crisi, dove le politiche sbagliate l'hanno portata, da una crisi senza fine. 
Ecco Lei ha parlato di accoglienza, di salvare vite in mare, insomma, tutto bellissimo, però non ho visto molta enfasi nel Suo discorso sui milioni di europei che hanno sofferto e soffrono tutt'oggi per le politiche sbagliate fatte da questa maggioranza. Non ho sentito una parola sul disastro combinato in Grecia e sul fatto che quel paese sia stato distrutto dalle politiche che l'Europa ha voluto imporre, ecco non sembra che Lei né abbia la volontà, né abbia una maggioranza pronta a portare avanti quel cambiamento radicale che i cittadini europei ci hanno chiesto nel voto del 26 maggio.
Radicalizzarsi o escludere a priori le idee di chi la pensa differentemente non aiuterà l'Europa a crescere, non aiuterà Lei a governare, non aiuterà questo Parlamento davvero a stabilire una supremazia o un percorso importante per i prossimi cinque anni. Non crediamo che Lei possa rappresentare il cambiamento che è necessario e non crediamo che avrà vita facile nel mantenere in piedi una maggioranza che fa acqua da tutte le parti e che sembra un colabrodo. 
Io, ancora una volta, dico che i voti di chi sta da questa parte dell'Aula conteranno, che nessuno, da questa parte dell'Aula ha offerto supporto per l'elezione del presidente, ma è stata una richiesta che è arrivata proprio nella consapevolezza che questo Parlamento e questa legislatura non si può spostare a sinistra e nella consapevolezza che chi siede in questo gruppo conterà nei prossimi cinque anni per spostare gli equilibri. 
"
Marco ZANNI,2019-07-04,IT,Conclusions of the European Council meeting of 20 and 21 June 2019 (debate),https://www.europarl.europa.eu/doceo/document/CRE-9-2019-07-04-INT-3-018-0000_IT.html,"  Marco Zanni,  a nome del gruppo ID. – Signor Presidente, Presidente Tusk, onorevoli colleghi, ancora una volta le istituzioni europee hanno offerto uno spettacolo indegno ai cittadini. Chi aveva, dopo la campagna elettorale, dopo le elezioni del 26 maggio, una minima speranza di cambiamento nei metodi e nei programmi è rimasto deluso. 
Lo spettacolo che è stato offerto e lo scontro interistituzionale che abbiamo visto andare avanti in questi giorni è un qualcosa che veramente i cittadini europei non saranno in grado di comprendere. Il Consiglio ha deciso di gettare nel cestino un metodo discutibile che il Parlamento ha tentato di difendere, quello del candidato guida (Spitzencandidaten) e oggi il Parlamento e i gruppi parlamentari si lamentano che nel pacchetto concordato tra i capi di Stato e di governo non ci sia stato alcun rispetto.
E anche qui, dimostrate la vostra ipocrisia e la vostra poca coerenza nel dar seguito ai fatti con le parole. Se veramente il Parlamento si vuol far rispettare, se veramente il Parlamento, o la maggioranza in Parlamento, vogliono difendere il metodo del candidato guida, alle parole possono far seguire i fatti. Se veramente volete essere coerenti, potete votare contro la candidata che il Consiglio ha proposto per la Presidenza della Commissione. Se farete un gesto di questo tipo, potete essere considerati coerenti. Altrimenti le vostre rimarranno, come sempre e come spesso avete dimostrato, parole al vento, dimostrando una volta di più che questa Istituzione non vale niente e non ha voce in capitolo nelle decisioni europee. 
Per quanto riguarda il pacchetto proposto dal Consiglio – e ovviamente aspettiamo quelle che saranno le linee programmatiche – i presupposti, come già detto, non fanno presagire un forte cambiamento, quello che ci hanno chiesto i cittadini europei il 26 maggio; non fanno presagire un cambio di linea che possa andare a risolvere i problemi che i cittadini europei stanno affrontando e dove la maggioranza, che ha governato in Europa fino ad oggi, ha fallito profondamente. 
La crisi economica: oggi l'Europa è il continente che cresce meno; è un continente che sta rimanendo indietro e questa è la conseguenza di scelte scellerate prese da queste istituzioni, che non solo non sono state in grado di aiutare i cittadini, ma molto spesso hanno aggravato i problemi. 
Il tema della sicurezza interna: chi è stato presente nella scorsa legislatura ha dovuto vivere nelle due sedi del Parlamento due gravissimi attentati. Oggi i nostri cittadini non sono in grado di girare per le nostre città sicuri e, in questo, queste istituzioni non sono state in grado di dare una risposta. 
E il terzo punto riguarda la gestione dei flussi migratori: finché non saremo in grado di proteggere i nostri confini esterni, finché non saremo in grado di proteggere i nostri cittadini, queste istituzioni non solo non troveranno mai un accordo su come redistribuire chi ha diritto di entrare in Europa, ma il rischio è che questo continente venga schiacciato da flussi migratori che non sono sostenibili. 
Per quanto riguarda quello che farà il gruppo Identità e democrazia nei prossimi anni, nonostante il fatto che questa maggioranza o la maggioranza che verrà ha deciso, ancora una volta, di dimostrare che questa Istituzione non è un'Istituzione democratica, escludendo chi rappresenta il quasi 20% dei parlamentari di questa Assemblea, noi continueremo a lavorare per combattere una visione d'Europa fallimentare, per combattere la centralizzazione a Bruxelles e per stabilire che, se l'Europa vuole salvarsi, deve ripartire dagli Stati membri, dagli Stati-nazione, che sono l'unico spazio di vera democrazia.
Noi continueremo a lavorare per mettere in discussione quella che è la retorica del ""TINA"" (There Is No Alternative), di quello che ci proponete ogni volta per risolvere i problemi europei, cioè dare sempre più poteri a burocrati lontani dai cittadini. No, questa non è l'Europa che vogliono i cittadini. Questa non è l'Europa che vogliamo e se continuerete in questa direzione, l'Europa rischia davvero la dissoluzione. Le divergenze tra gli Stati membri e tra le istituzioni continuano ad ampliarsi e non andremo in nessuna direzione. 
Il gruppo Identità e democrazia ripartirà da questa visione: un'Europa dove gli Stati membri guidano la cooperazione europea e tutelano le diversità che voi volete omologare per legge. 
(Applausi)
"
Marco ZANNI,2019-07-03,IT,Election of the President of Parliament (second ballot) (announcement of results),https://www.europarl.europa.eu/doceo/document/CRE-9-2019-07-03-INT-2-037-0000_IT.html,"  Marco Zanni,  a nome del gruppo ID. – Signor Presidente, con questo incarico lei avrà l'onore e l'onere di guidare quest'Aula e questa Istituzione, in un momento difficile, in un momento in cui il distacco tra le istituzioni europee e i cittadini è ai suoi massimi, perché non siamo stati in grado di far capire ai cittadini europei la vicinanza di queste istituzioni. 
Io ho apprezzato le parole che Lei ha usato sia nella sua presentazione, sia nel suo discorso di insediamento e alcuni concetti li condivido pienamente. Ha parlato di cercare di rendere questa Assemblea la casa della democrazia europea, ha parlato di diritti delle minoranze, ha parlato di rispetto per le idee diverse. Sono tutti obiettivi condivisibili su cui il gruppo Identità e democrazia coopererà. Però queste dichiarazioni contrastano con quanto da Lei dichiarato alcuni giorni fa sulla necessita di un cordone sanitario che impedisca ad alcuni partiti e gruppi parlamentari l'accesso alle cariche o alla rappresentanza cui, per il principio democratico di rappresentatività, avrebbero diritto in questo Parlamento. 
Io spero che al Suo discorso e alle Sue parole condivisibili facciano seguito i fatti e questa Assemblea e Lei stesso ne avrà l'occasione tra pochi minuti. Se veramente volete rendere questa Assemblea la casa della democrazia, se veramente volete rispettare la volontà dei cittadini europei che hanno dato ai partiti di questo gruppo milioni di voti, se veramente volete avere un approccio costruttivo, supportate i nostri candidati alle cariche perché anche le minoranze hanno diritto di rappresentanza e di esprimere le loro idee all'interno di questo Parlamento. 
Le faccio in bocca al lupo, sperando che davvero alle parole seguano i fatti: altrimenti non potremo parlare di un'Istituzione democratica, non potremo parlare di un'Istituzione che rispetta le idee diverse e non potremo parlare di un'Istituzione che è vicina al cambiamento che i cittadini europei ci hanno chiesto.
"
Marco ZANNI,2019-07-03,IT,Election of Vice-Presidents of Parliament (second ballot),https://www.europarl.europa.eu/doceo/document/CRE-9-2019-07-03-INT-2-067-0000_IT.html,"  Marco Zanni,  a nome del gruppo ID. – Signor Presidente, volevo comunicare che il gruppo Identità e democrazia ha deciso di escludere una delle due candidature, quella dell'onorevole collega Laura Huhtasaari, per cui manteniamo solo quella dell'onorevole Bizzotto. 
"
Marco ZANNI,2019-07-03,IT,Election of Vice-Presidents of Parliament (second ballot) (announcement of results),https://www.europarl.europa.eu/doceo/document/CRE-9-2019-07-03-INT-2-079-0000_IT.html,"  Marco Zanni,  a nome del gruppo ID. – Signor Presidente, onorevoli colleghi, il gruppo Identità e democrazia chiede di procedere comunque per voto scritto come nelle altre votazioni. 
"
