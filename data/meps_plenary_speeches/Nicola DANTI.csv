MP,Date,Language,Title,Url,Content
Nicola DANTI,2023-10-18,IT,Preparation of the European Council meeting of 26-27 October 2023 (debate),https://www.europarl.europa.eu/doceo/document/CRE-9-2023-10-18-INT-3-106-0000_IT.html,"  Nicola Danti (Renew).   – Signor Presidente, signor Ministro, signor Vicepresidente, onorevoli colleghi, i fatti e gli avvenimenti che il mondo ci mette davanti cambiano ogni giorno le priorità del Consiglio europeo. Qualche giorno fa era la migrazione, ieri l'attacco di Hamas a Israele, oggi il terrorismo nelle nostre città e non possiamo dimenticare che sul suolo europeo ancora si combatte una brutale guerra contro il popolo ucraino, aggredito da Putin.
Cambia l'ordine del giorno, ma la soluzione preferita dal Consiglio è quasi sempre la stessa: prendere tempo e limare un po' le divisioni interne. Avremmo invece bisogno di coraggio. Il coraggio di riconoscere una volta per tutte che nessuno Stato nazionale e nessuna politica sovranista possono affrontare queste sfide da soli. Il coraggio di prendere di petto i problemi che abbiamo davanti senza sbandierare soluzioni facili, ma cercando i compromessi necessari per migliorare le cose. Il coraggio di dimostrare al mondo di non avere davanti 27 capi di Stato divisi fra loro, ma una squadra che parla con una voce sola e che agisce come tale.
Signor Presidente, forse abbiamo bisogno di un solo punto all'ordine del giorno del prossimo Consiglio: vincere insieme o perdere da soli.
"
Nicola DANTI,2023-10-18,IT,A true geopolitical Europe now (topical debate),https://www.europarl.europa.eu/doceo/document/CRE-9-2023-10-18-INT-3-198-0000_IT.html,"  Nicola Danti (Renew).   – Signora Presidente, onorevoli colleghi, l'improvviso ritiro degli Stati Uniti dall'Afghanistan, l'aggressione russa all'Ucraina, la pressione di Pechino su Taiwan e infine l'attacco di Hamas contro Israele sono avvenimenti tragici che ci consegnano una realtà evidente: il mondo bipolare non c'è più e gli Stati Uniti non riescono più a giocare il ruolo di garante dell'ordine internazionale.
Si è affermato il ruolo della Cina, si sono affacciati sulla scena India, Brasile, Arabia Saudita e Sudafrica, che vogliono ritagliarsi sempre più il proprio spazio. Chi è rimasto fermo invece è l'Europa, un'Europa che non c'è da un punto di vista militare, dove ognuno dei 27 paesi gioca la partita in proprio, e non c'è da un punto di vista politico, con l'Alto rappresentante che parla solo a nome di sé stesso.
E certamente non ne guadagniamo in credibilità quando piccoli leader, come ieri Orbán, scattano foto con Putin nel silenzio totale delle istituzioni comunitarie. Cari colleghi, la via dell'integrazione economica ci ha consegnato un continente prospero, ma alle sfide di oggi non basterà rispondere con la potenza economica e commerciale.
Tre sono le cose da fare, se non vogliamo perdere l'appuntamento con la Storia. La prima, una riforma dei trattati, con l'abolizione del voto all'unanimità, che ormai non può più attendere. La seconda, la creazione di un esercito europeo, senza il quale le nostre parole sono lettera morta. La terza, una politica estera veramente delegata all'Alto rappresentante, per far sentire la voce dell'Europa. 
Questa è la sfida su cui si misurerà chi crede o meno al futuro e alla prosperità del nostro continente.
"
Nicola DANTI,2023-10-04,IT,Decent Housing for All (topical debate),https://www.europarl.europa.eu/doceo/document/CRE-9-2023-10-04-INT-3-154-0000_IT.html,"  Nicola Danti,  a nome del gruppo Renew. – Signora Presidente, onorevoli colleghi, signor Commissario, in quest'Aula risuonano spesso i termini di ""Green Deal"", ""Digital Decade"", ""strategia"" e ""ambizione"", che condividiamo appieno, ma attenzione: mentre pensiamo al 2030 ci sono cittadini europei che adesso, non fra dieci anni, sono sprovvisti di un alloggio dignitoso.
Le conseguenze dell'emergenza abitativa sono drammatiche: l'incremento del numero dei senzatetto, quasi un milione di persone in Europa, il fenomeno delle occupazioni abusive, con centinaia di migliaia di famiglie costrette a vivere in edifici fatiscenti e insalubri, senza acqua, luce e gas, e anche l'aumento dei tassi di interesse sui mutui mettono in crisi le famiglie che hanno difficoltà di accesso al mutuo per la prima casa o pagano una rata a tasso variabile sempre più alta.
Sono necessarie politiche, anche europee, efficaci e coordinate per supportare i sindaci in questa emergenza. Azzeriamo il gap di investimenti di 57 miliardi sugli alloggi attraverso un migliore utilizzo dei fondi comunitari esistenti. Proponiamo l'approccio distrettuale nella ristrutturazione di alloggi a prezzi accessibili tramite la direttiva sulla prestazione energetica degli edifici. Stimoliamo tramite il nuovo Bauhaus la co-progettazione per i residenti, il co-housing intergenerazionale e le comunità energetiche, al fine di creare quartieri vivibili e abbassare le bollette. Sollecitiamo, infine, il sistema bancario a prevedere tassi di interesse calmierati per i giovani e le famiglie che chiedono per acquistare la prima casa.
Lo dobbiamo agli studenti che dormono in tenda nelle principali città universitarie, ai milioni di senzatetto e alle tante famiglie che adesso devono decidere se pagare la bolletta o fare la spesa.
"
Nicola DANTI,2023-10-03,IT,The 10-year commemoration since the tragedy in Lampedusa(statement by the President),https://www.europarl.europa.eu/doceo/document/CRE-9-2023-10-03-INT-2-139-0000_IT.html,"  Nicola Danti,  a nome del gruppo Renew. – Signora Presidente, onorevoli colleghi, ricordiamo oggi un evento luttuoso che non è stato altro che il primo di una lunga serie che è ancora in corso. Dieci anni dopo il tragico naufragio cosa è cambiato? Forse il lembo di mare o la spiaggia dove raccogliamo i cadaveri, come solo qualche mese fa a Cutro. Ma gli eventi non cambiano, e non è cambiata la politica europea sull'immigrazione, ancora cieca a questo dolore.
Eppure in questi anni abbiamo visto immagini che ci hanno fatto piangere, come quella del corpo del piccolo Alan Kurdi, con la sua maglietta rossa, disteso sulla spiaggia di Bodrum. Ma questo susseguirsi di morti in mare non ha reso le nostre coscienze più indignate o le nostre opinioni pubbliche più sensibili. Come dimostra la Storia, ci si può abituare al male, si può perdere l'indignazione, si può affievolire l'umanità. Ecco il rischio che stiamo correndo, cari colleghi.
Dovremmo sentire in quest'Aula il peso di 2 500 anni di civiltà, di storia, di umanità. Questa è la responsabilità che abbiamo oggi, e invece ci riduciamo a piccole polemiche politiche tra Stati europei sul ruolo delle ONG nel Mediterraneo. A dieci anni da Lampedusa, a otto dal canale di Sicilia, a pochi mesi da Cutro e dal naufragio del Peloponneso, stiamo continuando a tradire i nostri valori e la nostra civiltà.
"
Nicola DANTI,2023-10-03,IT,Corrupt large-scale sale of Schengen visas (debate),https://www.europarl.europa.eu/doceo/document/CRE-9-2023-10-03-INT-2-203-0000_IT.html,"  Nicola Danti (Renew).   – Signor Presidente, onorevoli colleghi, siamo rimasti colpiti, ma non stupiti, dall'inchiesta che avrebbe messo in evidenza la vendita di visti da parte delle autorità polacche. Si faccia al più presto chiarezza su questa vicenda. Se confermata, la retorica sovranista verrebbe spazzata via da un pugno di soldi che il governo moralizzatore e servitore dell'identità polacca si sarebbe intascato.
Per anni abbiamo ascoltato il governo polacco affermare la necessità dei respingimenti, dei muri, dei fili spinati e delle vedette nei mari per difendere la presunta invasione di terroristi, ma non ci avevano detto che bastavano 5 000 euro per superare tutte queste barriere. Addirittura si parla di 250 000 visti venduti: un'enormità se consideriamo che in Italia nel 2022 sono sbarcati 105 000 migranti, meno della metà.
Urgente è il bisogno di verità sul numero dei visti venduti e, soprattutto, sul tipo di acquirenti. Perché non è difficile pensare che, quando si tratta di pagare, sia più facile per chi rappresenta organizzazioni criminali piuttosto che per poveri disgraziati che muoiono di fame.
"
Nicola DANTI,2023-09-13,IT,State of the Union (debate),https://www.europarl.europa.eu/doceo/document/CRE-9-2023-09-13-INT-3-044-0000_IT.html,"  Nicola Danti (Renew).   – Signora Presidente, onorevoli colleghi, signora Presidente della Commissione, la nostra Unione ha affrontato in questi anni sfide che solo quattro anni fa sembravano inimmaginabili e a cui abbiamo dato risposte all'altezza: dal COVID-19 e al Recovery Plan all'assistenza all'Ucraina. Ma tutto ciò non può renderci tranquilli rispetto alle enormi sfide che ci attendono. Ne cito rapidamente tre.
La prima: l'Europa rischia di essere marginale nel mondo, fa fatica nella competizione digitale, ha un problema demografico, si trova a gestire un importante flusso migratorio. Certo, siamo ancora una grande potenza commerciale, ma soffriamo a causa di una globalizzazione senza regole multilaterali. E bene ha fatto la Presidente a mettere tra le priorità un'azione contro il dumping cinese.
Il secondo: l'allargamento della nostra Unione. Un'Europa più grande sarà un bene solo se sarà in grado di decidere. Le regole odierne non lo garantiscono e mi aspettavo di più dal suo intervento rispetto alla riforma dei trattati.
Il terzo punto: le dipendenze strategiche nel campo della difesa, dell'energia e delle materie prime critiche ci hanno portato a lanciare un programma di reindustrializzazione, ma serve fare di più.
Davanti a questo quadro, c'è solo una risposta e questa risposta siamo noi: l'Europa. Un'Europa con nuove regole di funzionamento, più protagonista del mondo e più solidale. Soltanto prendendo di petto i problemi, come abbiamo fatto durante il COVID, saremo in grado di sfidare il futuro.
"
Nicola DANTI,2023-09-12,IT,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-103-0000_IT.html,"  Nicola Danti (Renew).   – Signor Presidente, onorevoli colleghi, la grave crisi migratoria di quest'estate è l'ennesima prova che l'estrema destra su questo tema è brava a prendere voti in campagna elettorale ma pessima quando si trova a dover governare un problema così complesso. Il disastro firmato Giorgia Meloni, che è l'accordo con la Tunisia, è sotto gli occhi di tutti: risultati nulli, arrivi più che raddoppiati, l'Europa che ora si trova sotto ricatto del dittatore di turno.
Cari colleghi, se speriamo di fermare a poche miglia dalle nostre coste i milioni di persone che aspirano a condizioni di vita dignitose, facendo fare il lavoro sporco a regimi più o meno autoritari attraverso accordi di corto respiro, non otterremo il risultato sperato. Anzi, ci alieneremo la reputazione di culla della civiltà e dei diritti, consegnando questo continente alle illusioni di Cina e Russia.
Allora basta slogan, basta finte soluzioni, buone solo a rincorrere il consenso elettorale. Serve uno sguardo lungo, investimenti, cooperazione allo sviluppo, commercio e difesa della democrazia. Solo così potremo dare una prospettiva al continente africano e, al contempo, controllare il fenomeno migratorio.
"
Nicola DANTI,2023-07-12,IT,The need for EU action on search and rescue in the Mediterranean (debate),https://www.europarl.europa.eu/doceo/document/CRE-9-2023-07-12-INT-3-090-0000_IT.html,"  Nicola Danti (Renew).   – Signora Presidente, signor Segretario di Stato, signora Commissaria, onorevoli colleghi, alcuni principi sono sanciti nei trattati internazionali e sono alla base della nostra civiltà. Salvare le vite in mare è uno di questi e questo principio sta sopra ogni altra valutazione sulle politiche migratorie o a ogni presunto interesse nazionale.
Certamente dobbiamo investire in cooperazione con i paesi di origine, certamente dobbiamo rafforzare il contrasto ai trafficanti che lucrano sulle legittime aspirazioni di chi parte, ma solo canali d'immigrazione legali e sicuri possono rappresentare una valida alternativa ai barconi sui quali molte persone rischiano la vita.
Signora Presidente, vorrei anche evidenziare quanto contraddittorie siano le valutazioni di molti leader europei, tra cui il Primo ministro italiano, che vedono nella difesa dei confini esterni la panacea.
Quando non c'è la terra ma il mare, proteggere i confini rischia di tramutarsi nell'abbandono di donne, uomini e bambini al largo delle nostre coste. E da questo all'omissione di soccorso, anche in violazione delle leggi della navigazione, il passo è breve. Un passo che rischia di vanificare l'intero cammino della nostra civiltà.
"
Nicola DANTI,2023-07-10,IT,Industrial Emissions Directive - Industrial Emissions Portal - Deployment of alternative fuels infrastructure - Sustainable maritime fuels (FuelEU Maritime Initiative) - Energy efficiency (recast) (joint debate - Fit for 55 and Industrial Emissions),https://www.europarl.europa.eu/doceo/document/CRE-9-2023-07-10-INT-1-077-0000_IT.html,"  Nicola Danti (Renew).   – Signora Presidente, signora Commissaria, onorevoli colleghi, parlare di transizione verde significa saper coniugare ambizione e concretezza, senza cedimenti a ideologie o manifesti politici.
In alcuni casi non ci siamo riusciti e penso alla legge sul ripristino della natura e al voto di mercoledì; in altri, invece, abbiamo capito che gestire la transizione significa scegliere obiettivi sfidanti ma realizzabili.
È questo il caso della direttiva sull'efficienza energetica, che fissa un target vincolante di riduzione del consumo energetico dell'11,7 % al 2030, nonché obiettivi di risparmio energetico per ciascun Stato membro. Una legislazione fondamentale che rende realizzabili l'adagio per cui l'energia migliore, quella più pulita, è quella che non consumiamo, che non vuol dire decrescita infelice o stop alla produzione industriale, ma investimenti in sistemi di gestione del consumo dell'energia, efficientamento del parco immobiliare pubblico, incentivi per scommettere su apparecchi e prodotti più efficienti.
Misure che, abbiamo visto in questo anno di prezzi dell'energia impazziti, sono sempre più urgenti per abbassare le bollette e per renderci meno dipendenti da paesi terzi.
"
Nicola DANTI,2023-06-14,IT,"Preparation of the European Council meeting of 29-30 June 2023, in particular in the light of recent steps towards concluding the Migration Pact (debate)",https://www.europarl.europa.eu/doceo/document/CRE-9-2023-06-14-INT-3-024-0000_IT.html,"  Nicola Danti (Renew).   – Signor Presidente, onorevoli colleghi, signora Ministra, signor Vicepresidente, il prossimo Consiglio europeo sarà una tappa fondamentale per le sfide che l'Europa ha davanti. Ucraina, clima, Cina, riforma della governance economica sono alcuni dei temi imprescindibili della nostra agenda. 
Sul tema migrazioni, dopo l'ultimo Consiglio ""Affari interni"" vediamo finalmente concretizzarsi un accordo che riconosce la necessità di trovare una convergenza europea, ma che lascia ancora irrisolti troppi nodi. Ancora una volta, il dibattito così importante per l'Italia e per i paesi del Mediterraneo si è scontrato contro il muro dell'opposizione e dei governi politicamente affini a quello italiano. Manca un tassello importante, che è quello della previsione di canali legali di immigrazione sui quali serve un ulteriore sforzo, ricordando che i problemi è meglio gestirli che subirli. 
Per questo, nell'aprire i negoziati con il Parlamento, ci aspettiamo dal Consiglio un messaggio più chiaro, così come ci auguriamo che si affrontino in modo più sistematico le relazioni con il continente africano. Le visite di qualche capo di governo possono aiutare a rimandare le emergenze, ma non servono ad affrontare i problemi in modo compiuto con la strategia di cooperazione che sappia guardare al lungo periodo. 
"
Nicola DANTI,2023-06-14,IT,Make Europe the place to invest (debate),https://www.europarl.europa.eu/doceo/document/CRE-9-2023-06-14-INT-3-244-0000_IT.html,"  Nicola Danti (Renew).   – Signora Presidente, onorevoli colleghi, signora Ministra, signor Commissario, può oggi l'Europa essere un continente attrattivo per gli investimenti e tornare ad essere un volano di crescita e prosperità? Io penso di sì. Dopo la prima globalizzazione, durante la quale si è puntato su deregulation, abbassamento dei costi del lavoro, assenza di regole sociali e ambientali, oggi la competizione globale si giocherà sul capitale umano, sull'innovazione e la ricerca, su standard di sviluppo sostenibile. 
Ma per renderci attrattivi dobbiamo fare di più. Abbiamo bisogno di un'Europa semplice e globale, che fissi regole ambiziose ma chiare, che investa su settori innovativi e tecnologie a basse emissioni, che metta al centro l'istruzione e le competenze. Ma abbiamo bisogno soprattutto di tornare a scommettere su una classe media, che ritrovi la voglia di guardare al futuro con fiducia e ambizione e senza la quale saremmo condannati a un lungo inverno. Un inverno anche demografico, che rischia di infrangere i sogni della nostra Europa, di fronte a una popolazione sempre più anziana, sempre meno giovani che credono in un domani migliore. 
"
Nicola DANTI,2023-05-31,IT,Order of business,https://www.europarl.europa.eu/doceo/document/CRE-9-2023-05-31-INT-1-041-0000_IT.html,"  Nicola Danti,  a nome del gruppo Renew. – Signora Presidente, intanto vorrei esprimere gratitudine per la solidarietà che Lei ha espresso nell'apertura della seduta alle popolazioni così colpite nelle regioni italiane di Emilia-Romagna, Marche e anche Toscana.
Noi avremmo una proposta alternativa a quella che hanno proposto il gruppo socialista e il gruppo dei Verdi, che ha il seguente titolo: ""Dichiarazioni della Commissione sui costi economici e sociali del cambiamento climatico alla luce delle alluvioni in Italia e il bisogno urgente di solidarietà europea"".
"
Nicola DANTI,2023-05-31,IT,"Social and economic costs of climate change in light of the floods in Emilia Romagna, Marche and Toscana and the urgent need for European solidarity (debate)",https://www.europarl.europa.eu/doceo/document/CRE-9-2023-05-31-INT-1-199-0000_IT.html,"  Nicola Danti,  a nome del gruppo Renew. – Signora Presidente, signor Commissario, onorevoli colleghi, la furia delle acque, le frane, la distruzione dei campi, le fabbriche allagate: sono alcune delle immagini di una catastrofe senza eguali. E mentre si piangono i morti e si spala il fango dalle case, ammiriamo la determinazione dei sindaci, dei volontari, di cittadine e cittadini e Comuni che affrontano le difficoltà a testa alta e con coraggio.
Diciamo grazie all'Europa per la pronta risposta delle sue istituzioni, a partire dalla presenza della Presidente von der Leyen e la rapida attivazione del Fondo di solidarietà. Ma adesso a noi è dato un duplice compito: da una parte, continuare ad affrontare la sfida del cambiamento climatico, dall'altra, mettere in atto tutte le misure che servono a prevenire o almeno a limitare l'impatto di fenomeni meteorologici estremi.
Sapendo che alluvioni, incendi e tempeste sono ormai una costante all'interno del nostro continente, per questo servono piani di manutenzione e di gestione del territorio, investimenti per contrastare i rischi del dissesto idrogeologico e rafforzare la prevenzione e serve un più efficace sistema europeo di protezione civile, che consenta agli Stati membri di condividere gli strumenti necessari e interventi di soccorso e ripristino delle condizioni di vita.
Signora Presidente, voglio rendere omaggio, in conclusione, alle comunità colpite. Persone che sono state capaci di rendere la loro terra tra le più innovative d'Europa nei settori dell'agricoltura, dell'industria e del turismo e che oggi da noi non si aspettano un'elemosina, ma una mano tesa per rialzarsi con le proprie gambe.
"
Nicola DANTI,2023-04-18,IT,The need for a coherent strategy for EU-China Relations (debate),https://www.europarl.europa.eu/doceo/document/CRE-9-2023-04-18-INT-2-055-0000_IT.html,"  Nicola Danti (Renew).   – Signor Presidente, signor Alto rappresentante, signor Vicepresidente, tre parole chiave per provare a definire in un minuto una strategia nei confronti della Cina.
La prima: competizione. La Cina è un competitor economico importante e, in questo senso, l'autonomia strategica rappresenta un primo elemento per evitare la nostra subalternità. Ma per farlo dobbiamo ricominciare a giocare il nostro ruolo nel mondo, a partire dal partenariato con l'Africa e la ratifica del trattato con il Mercosur, abbandonando la miopia politica di questi anni e rafforzando i nostri rapporti con il continente sudamericano.
La seconda parola: collaborazione. Il grande mercato cinese rappresenta una straordinaria opportunità per le nostre imprese, come del resto noi lo siamo già per loro.
La terza: regole. Regole chiare sulla proprietà intellettuale, sulla sicurezza e la privacy di utenti e istituzioni e che tutelino gli investimenti europei in Cina.
Tre parole però, che necessitano di un presupposto, un messaggio chiaro che dobbiamo mandare da quest'Aula: eventuali atti ostili nei confronti di Taiwan o un supporto diretto o indiretto al regime di Putin non saranno tollerati e non potranno che avere conseguenze profonde anche sul piano economico.
"
Nicola DANTI,2023-04-18,IT,Adoption of the Cyber package proposals (debate),https://www.europarl.europa.eu/doceo/document/CRE-9-2023-04-18-INT-2-197-0000_IT.html,"  Nicola Danti,  a nome del gruppo Renew. – Signora Presidente, signor Vicepresidente Schinas, signor Commissario Breton, 5 500 miliardi di euro: questo è il costo della criminalità informatica nel 2021.
Numeri impressionanti, dietro i quali si nascondono spesso attacchi non di cani sciolti, ma di hacker al soldo di Russia, Cina, Iran. Autocrazie che, attraverso questa nuova forma di guerra ibrida, mirano a ledere la sicurezza delle nostre infrastrutture, affossare le nostre aziende e destabilizzare la nostra società.
Una minaccia da cui gli Stati membri non possono difendersi da soli, perché la sicurezza dell'Europa dipende dalla sicurezza dell'anello più debole della catena.
Negli ultimi anni abbiamo capito questo e per questo ci siamo dotati di un quadro legislativo importante, dalla NIS all'atto europeo sulla cibersicurezza e adesso il Cyber Resilience Act. Un quadro legislativo che deve vedere anche il rafforzamento delle istituzioni comunitarie, a partire da ENISA, per creare un livello minimo di sicurezza in tutta l'Unione europea.
Ben venga quindi la proposta di un atto per la solidarietà informatica, che sembra andare nella direzione auspicata, anche attraverso la creazione di uno scudo informatico paneuropeo.
C'è però un presupposto fondamentale senza il quale l'Europa non può pensare di affrontare questa sfida, ed è quello delle competenze.
Dobbiamo investire in formazione, soprattutto tra i giovani, per assicurare quelle figure professionali competenti che possano far fronte alla necessità, in costante aumento, di aziende e istituzioni.
Possiamo trasformare questa minaccia in una grande opportunità occupazionale e imprenditoriale.
Per questo l'Accademia europea per le competenze è un elemento chiave della nostra strategia digitale e dovrà essere dotata di uno stanziamento finanziario adeguato alla portata della sfida.
Fatemi concludere però con un monito. Attenzione a pensare che basti investire solo sulle competenze di alto livello.
Serve anche sviluppare una cultura diffusa di cibersicurezza in tutte le fasce di popolazione, coinvolgendo scuole, università, enti locali, istituti di formazione, affinché ciascuno di noi possa dotarsi degli strumenti necessari per difendersi da questa guerra ibrida che alcuni paesi ci hanno dichiarato.
"
Nicola DANTI,2023-03-29,IT,Conclusions of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-29-INT-1-086-0000_IT.html,"  Nicola Danti (Renew).   – Signora Presidente, onorevoli colleghi, signor Vicepresidente della Commissione, signor Presidente del Consiglio, sette righe, sono quelle le conclusioni che il Consiglio europeo ha dedicato al tema dell'immigrazione, finiti i fiumi di lacrime versati dopo la tragedia sulle coste italiane.
La politica è l'arte di trovare compromessi e soluzioni. Governare la realtà, non mettere la testa sotto la sabbia. Ci sono le responsabilità di molti governi, a partire da quello italiano che vince la palma d'oro dell'incoerenza, come fedele alleato di Polonia e Ungheria, i nemici del ricollocamento. Un governo che in questi giorni, in commissione LIBE, come hanno ricordato altri colleghi, ha votato contro la modifica del Trattato di Dublino.
Colleghi, non saranno le motovedette o i fili spinati a fermare chi scappa da guerra, fame e libertà soppresse, affidando a un viaggio le proprie speranze, e ancor meno il messaggio che oggi in Europa ci sono governi cattivi di destra.
Certo, non ci sono soluzioni facili, capaci di risolvere il problema in poco tempo, ne siamo consapevoli, ma sette righe, sette righe di rinvio a data da destinarsi sono certamente una non risposta, non degna della nostra Europa.
"
Nicola DANTI,2023-03-29,IT,The Rights of children in Rainbow Families and same sex parents in particular in Italy (debate),https://www.europarl.europa.eu/doceo/document/CRE-9-2023-03-29-INT-1-179-0000_IT.html,"  Nicola Danti,  a nome del gruppo Renew. – Signor Presidente, onorevoli colleghi, signora Commissaria, non c'è dubbio che l'affermazione di un quadro giuridico di garanzie adeguate per le coppie omosessuali in Italia stenta ad affermarsi.
Solo nel 2016, grazie al governo Renzi che pose la fiducia in Parlamento, l'Italia si è dotata di una legge che consente le unioni civili tra persone dello stesso sesso. Le sentenze della magistratura e il coraggio di alcuni sindaci hanno poi pian piano favorito l'evolversi di un quadro giuridico che, anche in assenza di norme specifiche, garantisce i diritti delle coppie LGBT e dei loro bambini.
Oggi non si tratta di esprimere opinioni sulla maternità surrogata o su altre questioni eticamente controverse. Qui si tratta di garantire i diritti dei bambini, tutelati anche dalla Convenzione ONU sui diritti dell'infanzia. Nessuno, né il ministro degli Interni né il capo del governo italiano, vero ispiratore della decisione del prefetto di Milano, può permettersi di ledere la libertà dei cittadini futuri dell'Europa per portare avanti battaglie politiche contro le famiglie omogenitoriali.
Davanti a evidenti fallimenti della politica migratoria, economica ed estera, il governo Meloni cerca di agitare lo scontro su temi eticamente sensibili, il tutto sulla pelle e sui diritti dei bambini.
"
Nicola DANTI,2023-03-15,IT,Conclusions of the Special European Council meeting of 9 February and preparation of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-15-INT-3-024-0000_IT.html,"  Nicola Danti (Renew).   – Signora Presidente, Presidente della Commissione, Vicepresidente della Commissione, Presidente del Consiglio, onorevoli colleghi, l'Agenda del prossimo Consiglio mette sul tavolo i punti sui quali si gioca il futuro della nostra Unione: il sostegno all'Ucraina in primis, dopo oltre un anno dall'invasione, che deve ancora essere più solido perché a fianco di Kiev stiamo difendendo, costi quel che costi, quei valori che 2000 anni di storia ci hanno consegnato. 
E poi l'autonomia strategica su cui dobbiamo vigilare per evitare interpretazioni protezionistiche, ma che finalmente mette al centro un nuovo rinascimento industriale europeo, in controtendenza rispetto agli anni precedenti. Una sfida che riusciremo a vincere solo mettendo al centro tre fattori essenziali: un investimento fortissimo sul capitale umano, energia pulita e a basso costo e infine una nuova strategia commerciale che continui a renderci protagonisti nel mondo. E mi rammarico, signor Vicepresidente, che quest'ultimo punto non sia stato una delle priorità della Commissione. 
Infine, non credo che sia più il tempo di mettere la testa sotto la sabbia: o si affronta in modo serio il tema dell'immigrazione o le morti nel Mediterraneo continueranno a tormentare le nostre coscienze e, con esse, il futuro della nostra Unione.
"
Nicola DANTI,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-259-0000_IT.html,"  Nicola Danti (Renew).   – Signor Presidente, Signora Commissaria, signora Ministro, onorevoli colleghi, per l'ennesima volta ci troviamo in quest'Aula con ancora negli occhi le immagini terribili di una tragedia come quella di Cutro: le vite spezzate di bambini, donne, uomini che affidavano all'Europa speranze e sogni di libertà. Un naufragio sulla cui gestione dei soccorsi sono ancora troppi i lati oscuri e non per la responsabilità delle forze dell'ordine, che da anni salvano con coraggio e professionalità vite in mare. 
Io guardo negli occhi chi ha responsabilità decisionali. Guardo negli occhi il governo italiano che ancora non è stato capace di dare risposte. Ed è insopportabile che un ministro si metta a sindacare sul perché una madre e un padre scelgano di affidare a un viaggio così pericoloso la vita dei propri figli. I perché li conosciamo, così come conosciamo le risposte che quest'Aula deve dare, dai canali di immigrazione legali a meccanismi di ridistribuzione vincolanti. 
Cari colleghi, non limitiamoci a dire, ancora una volta, che cosa stiamo aspettando, perché altrimenti la risposta del giorno dopo sarà sempre la stessa: aspettiamo che sia troppo tardi!
"
Nicola DANTI,2023-01-17,IT,Presentation of the programme of activities of the Swedish Presidency (debate),https://www.europarl.europa.eu/doceo/document/CRE-9-2023-01-17-INT-2-038-0000_IT.html,"  Nicola Danti (Renew).   – Signora Presidente, signor Primo ministro, onorevoli colleghi, il semestre di Presidenza svedese sarà decisivo per portare a compimento alcuni dossier chiave di questa legislatura che entra nella sua fase conclusiva. Penso soprattutto alle direttive sull'efficienza energetica e sulle rinnovabili, strumenti essenziali per affrancarsi dal gas russo e abbassare i prezzi dell'energia e su cui la Presidenza dovrà mantenere un alto livello di ambizione. 
Positiva è certamente la rinnovata attenzione dedicata al commercio, tema strategico alla luce del momento storico che stiamo attraversando. Solo così, infatti, diversificando le fonti di approvvigionamento e non cedendo alle tentazioni di chiudersi al mondo, potremmo coniugare libertà e sovranità e far fronte alle carenze che ci hanno messo in difficoltà in questi mesi.
Qui però, lasciatemelo dire, finiscono le buone notizie. Rimane invece lo stupore per alcune dichiarazioni di esponenti del governo svedese che, in perfetto stile sovranista, allontanano ancora una volta la ricerca di soluzioni sul tema della migrazione, una reticenza miope di fronte ai fatti. Una gestione comune dei flussi è l'unica soluzione per una sfida su cui si gioca il futuro stesso della nostra Unione. 
"
Nicola DANTI,2022-12-13,IT,"Renewable Energy, Energy Performance of Buildings and Energy Efficiency Directives: amendments (REPowerEU) (continuation of debate)",https://www.europarl.europa.eu/doceo/document/CRE-9-2022-12-13-INT-2-046-0000_IT.html,"  Nicola Danti (Renew).   – Signora Presidente, signor Vicepresidente esecutivo, onorevoli colleghi, quest'anno in Italia, a fronte di richieste per 300 gigawatt di rinnovabili, riusciremo ad allacciarne alla rete solo tre, un dato reale che dimostra quanto le procedure autorizzative ai diversi livelli, siano esse nazionali, regionali o territoriali, rappresentino il vero ostacolo da sormontare.
Valutiamo quindi positivamente questo provvedimento, che prevede strumenti concreti per individuare le cosiddette zone di accelerazione per le energie rinnovabili, in cui gli impianti potranno beneficiare di pratiche autorizzative più rapide.
Accogliamo con favore anche il concetto di interesse pubblico prevalente per l'autorizzazione e la pianificazione degli impianti rinnovabili, riconoscendone la priorità per la nostra economia e per la nostra società.
A causa della guerra in Ucraina il dispiegamento delle energie rinnovabili e una sempre maggiore integrazione dei mix energetici di diversi Paesi membri non assumono solo un valore ambientale, ma anche uno strategico, a difesa della nostra sovranità e della nostra libertà.
Senza abbattere il grande muro della burocrazia, la sfida della transizione energetica rimarrà un obiettivo solo sulla carta.
"
Nicola DANTI,2022-11-24,IT,Establishing the Digital Decade Policy Programme 2030 (debate),https://www.europarl.europa.eu/doceo/document/CRE-9-2022-11-24-INT-4-027-0000_IT.html,"  Nicola Danti (Renew).   – Signora Presidente, signor Commissario, onorevoli colleghi, quella della trasformazione digitale della nostra società e della nostra economia è una delle grandi sfide dell'Unione europea.
Bene ha fatto la Commissione a prevedere target specifici da raggiungere da qui al 2030, che ci permetteranno di giocare un ruolo a livello globale. Così come è accaduto per il Green Deal, infatti, solo se avremo obiettivi misurabili e tangibili riusciremo a monitorare i nostri progressi in questo campo.
Mi preme sottolineare due elementi di questa strategia che considero particolarmente significativi. Il primo: la necessità di investire per garantire la diffusione massima delle competenze digitali e un numero adeguato di professionisti digitali altamente qualificati, specialmente tra i giovani, per essere competitivi anche sul mercato del lavoro. 
Il secondo elemento è la necessità di investire sulla digitalizzazione delle imprese, soprattutto delle piccole e medie imprese, per sfruttare al meglio le opportunità che la tecnologia offre loro.
Tutto questo passerà certamente anche dalla capacità di assicurare una connettività e infrastrutture digitali sicure e resilienti che raggiungano tutti.
"
Nicola DANTI,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-037-0000_IT.html,"  Nicola Danti (Renew).   – Signor Presidente, onorevoli colleghi, Signor Commissario, se dovessimo fare un bilancio tra le parole spese a discutere di migrazione in quest'Aula dal 2015 a oggi, e i risultati ottenuti, non potremmo che certificare il fallimento dell'Europa o meglio il fallimento degli Stati nazionali, che hanno scelto gli interessi elettorali e l'ideologia e non la razionalità e i valori europei.
Eppure, Presidente, le soluzioni le conosciamo tutti: servono canali di migrazione legale che tolgano ai trafficanti di uomini il monopolio nel Mediterraneo; serve rafforzare il coordinamento delle operazioni di ricerca e soccorso, così come delle procedure di gestione delle richieste di asilo; serve una vera politica di rimpatri e di cooperazione con gli Stati nordafricani, oggi più che mai vista la crisi alimentare causata dalla Russia, e serve, soprattutto, un meccanismo di ricollocazione dei migranti vincolante e solidale.
La tabella di marcia per l'adozione del Patto europeo sulla migrazione e il meccanismo di solidarietà volontaria sono piccoli faticosi passi avanti, che rischiano però di essere resi vani da quel populismo sovranista al quale il governo italiano sembra rispondere. Passa la linea Salvini, insomma, di chi urla e sbatte i pugni sul tavolo, abbandonando la politica e scegliendo la demagogia, senza ottenere alcun risultato.
Una strada che non possiamo permetterci di intraprendere, cari colleghi. Chiudere gli occhi, accecati dalla propaganda, significa perdere la capacità di gestire un fenomeno strutturale insito nella nostra natura e con essa perdere anche la nostra umanità.
"
Nicola DANTI,2022-11-23,IT,A truly interconnected Energy Single Market to keep bills down and companies competitive (topical debate),https://www.europarl.europa.eu/doceo/document/CRE-9-2022-11-23-INT-3-141-0000_IT.html,"  Nicola Danti (Renew).   – Signora Presidente, signora Commissaria Simson, onorevoli colleghi, dopo mesi e mesi di richieste, ieri la Commissione ha finalmente proposto il meccanismo di correzione del mercato del gas, ma quello sforzo straordinario a cui gli Stati europei erano chiamati, come molte volte Mario Draghi aveva ribadito, non sembra essere stato tradotto in pratica. Che la proposta sarebbe arrivata fuori tempo massimo lo sapevamo, ma che fosse così debole, quasi da essere inutile, è stata una sorpresa.
Il meccanismo, infatti, se effettivamente adottato, potrebbe essere applicabile di fatto solo a condizioni molto peggiori di quelle vissute nei mesi scorsi, e ovviamente questo non ce lo auguriamo. Attendiamo ora la discussione dei ministri dell'Energia di domani, ci auguriamo che la proposta venga modificata in maniera sostanziale, in modo che possa avere davvero un effetto deterrente sui comportamenti speculativi.
Quando l'Europa è poco coraggiosa dobbiamo dirlo e in questo caso l'Europa sono gli Stati membri; è a loro e alla Commissione, forse troppo timida, che dobbiamo chiedere conto delle mancate risposte.
"
Nicola DANTI,2022-11-09,IT,Conclusions of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-11-09-INT-1-064-0000_IT.html,"  Nicola Danti (Renew).   – Signor Presidente, onorevoli colleghi, signor Presidente del Consiglio, signor Vicepresidente della Commissione, gli effetti dell'ultimo Consiglio europeo sono già visibili. Stiamo assistendo, infatti, a un calo del prezzo del gas.
Questo dimostra due cose: la prima, che la componente speculativa c'è ed è molto rilevante; la seconda, che la risposta politica che l'Europa sta fornendo è quella giusta e che questa era la risposta da dare fin dall'inizio.
Il pacchetto di proposte licenziato dal Consiglio europeo è frutto di mesi e mesi di faticoso lavoro: corridoi di prezzo per il gas, disaccoppiamento del prezzo dell'elettricità, acquisti congiunti e riforma del mercato dell'elettricità. Tutte richieste che Mario Draghi aveva messo sul tavolo da tempo con determinazione.
Ogni paese, in questo periodo, ha cercato di studiare le proprie ricette per affrontare la crisi, ma è chiaro che le iniziative dei singoli non bastano e che si debba mettere al centro una vera solidarietà europea, sia nella condivisione del gas, sia in merito ai prezzi, tutto in un quadro di rafforzamento della nostra indipendenza energetica. In questo senso ci aspettiamo che i ministri dell'Energia traducano finalmente in misure concrete la linea politica decisa dai leader europei. Su questo non si può tornare indietro.
Auspichiamo, infine, che il nuovo governo italiano metta da parte gli slogan elettorali e che mantenga l'autorevolezza necessaria affinché l'Italia possa continuare ad avere un ruolo centrale, contribuendo a creare risposte per imprese e cittadini, sostenendo così la causa ucraina.
(L'oratore accetta di rispondere a un intervento ""cartellino blu"")
"
Nicola DANTI,2022-11-09,IT,Conclusions of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-11-09-INT-1-066-0000_IT.html,"  Nicola Danti (Renew),  risposta ""cartellino blu"". – Sappiamo bene che le bollette dei consumatori non sono ancora diminuite e lo stesso quello delle imprese. Certo, noi dobbiamo investire su due fattori importanti: risparmio energetico e investimento sulle energie rinnovabili e, attualmente, diversificazione delle fonti di approvvigionamento del gas. È quello che, credo, stiamo facendo.
Dobbiamo anche fermare la speculazione. Come ho già detto nell'intervento, la speculazione che viene fatta sui prezzi del gas è molto elevata e solo un'Europa unita potrà garantire che questa speculazione venga fermata.
"
Nicola DANTI,2022-10-19,IT,Preparation of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-10-19-INT-3-044-0000_IT.html,"  Nicola Danti (Renew).   – Signora Presidente, signor Vicepresidente della Commissione, signor Ministro, onorevoli colleghi, le soluzioni per affrontare con efficacia le sfide urgenti del presente sono sul tavolo da diversi mesi. 
Da tempo infatti parliamo del tetto al prezzo del gas, di disaccoppiare i prezzi, di una riforma del mercato dell'energia elettrica, ma con difficoltà la Commissione e il Consiglio stanno riuscendo a farle proprie. Abbiamo le ricette, abbiamo gli strumenti, manca lo spirito, quello spirito che ha animato la lotta al Covid, quella volontà politica che, solo due anni fa, ha spinto l'Europa a imboccare la strada della solidarietà. Non sono le risorse a mancare, ma una politica che sappia guardare al domani e dare risposte concrete.
Davanti alle famiglie in difficoltà nel pagare le bollette energetiche, davanti alle imprese, costrette a fermare la produzione, davanti ai sindaci, che devono far fronte alla nuova povertà, non bastano buone intenzioni, serve l'unità che ci ha fatto vincere la pandemia e che domani ci permetterà di vincere gli egoismi che, nostro malgrado, rischiano di essere più pericolosi della guerra.
"
Nicola DANTI,2022-10-17,IT,Sustainable maritime fuels (FuelEU Maritime Initiative) - Deployment of alternative fuels infrastructure (debate),https://www.europarl.europa.eu/doceo/document/CRE-9-2022-10-17-INT-1-192-0000_IT.html,"  Nicola Danti (Renew).   – Signor Presidente, signora Commissaria, onorevoli colleghi, il cammino per la decarbonizzazione del settore marittimo è ancora lungo e incerto. 
Il regolamento sui combustibili per la navigazione delinea una traiettoria di riduzione delle emissioni realistica e graduale e permette di dare slancio agli investimenti in ricerca e sviluppo, rispettando il principio della neutralità tecnologica.
Alcuni scommettono infatti sull'idrogeno, altri su ammoniaca e metanolo, o ancora sui biocarburanti o sulle batterie, senza dimenticare il ruolo che il gas naturale liquefatto potrà avere in una fase di transizione, garantendo una prima e immediata riduzione di CO2. 
Proprio perché all'orizzonte non si profila un'unica scelta vincente sulle altre, tutti gli attori del settore dovranno dare il proprio contributo, dagli operatori, a cui si applicano obblighi stringenti, ai porti, che dovranno installare le infrastrutture per l'alimentazione da terra, ai fornitori di carburanti sostenibili, passando per la cantieristica navale, a cui è richiesta creatività e innovazione.
Il compromesso che ci apprestiamo a votare rappresenta, a mio avviso, un buon equilibrio tra gli opposti estremismi, tra chi non considera costi e impatti sociali e chi invece sembra trascurare la crisi climatica.
Cari colleghi, non dimentichiamoci infine che questa è una sfida che potremo vincere solo se sapremo agire anche nei consessi internazionali. Questo è un elemento essenziale per evitare la concorrenza sleale di operatori e porti di paesi terzi e garantire al contempo la decarbonizzazione del settore marittimo a livello globale.
"
Nicola DANTI,2022-09-15,IT,State of the SME Union (debate),https://www.europarl.europa.eu/doceo/document/CRE-9-2022-09-15-INT-4-106-0000_IT.html,"  Nicola Danti (Renew).   – Signora Presidente, signora commissaria, onorevoli colleghi, ci riempiamo la bocca ormai da anni della necessità di tutelare e preservare le PMI europee, che costituiscono il patrimonio essenziale per la nostra economia: piccole e medie imprese per le quali la crisi energetica odierna, l'inflazione rischiano di essere letali, soprattutto dopo i contraccolpi subiti a causa della pandemia.
Dobbiamo, allora, agire su due elementi: il primo, dare risposte urgenti sui prezzi dell'energia e, in questo senso, accogliamo con favore le recenti proposte sugli interventi emergenziali da mettere in campo nei prossimi mesi; il secondo, lavorare per un quadro normativo sempre più favorevole, che riduca gli oneri amministrativi e semplifichi le procedure burocratiche.
Ieri abbiamo ascoltato le parole della Presidente Von der Leyen sulle proposte in arrivo per le PMI: bene, ma facciamo presto! Dobbiamo attrarre le imprese, non spingerle a delocalizzare, e far sì che il rispetto degli alti standard lavorativi e ambientali diventi un valore aggiunto e non una minaccia alla loro sopravvivenza.
"
Nicola DANTI,2022-09-13,IT,Renewable Energy Directive (debate),https://www.europarl.europa.eu/doceo/document/CRE-9-2022-09-13-INT-2-183-0000_IT.html,"  Nicola Danti (Renew).   – Signor Presidente, onorevoli colleghi, il contributo delle energie rinnovabili è ormai fondamentale non solo dal punto di vista climatico, ma soprattutto dal punto di vista della nostra sicurezza energetica; aumentare la quota di rinnovabili al 45 % entro il 2030 è quindi un obiettivo che non può rimanere sulla carta, come è avvenuto troppo spesso in passato a causa della burocrazia.
Per questo ci auguriamo che adesso si proceda spediti nell'adottare la direttiva sulle procedure autorizzative che semplifichi e riduca i tempi per la realizzazione degli impianti rinnovabili.
Inoltre un target così ambizioso potrà essere raggiunto solo se sapremo valorizzare tutte le energie a disposizione, dalla geotermia all'eolico, dal fotovoltaico all'idroelettrico, così come le bioenergie, anche grazie al ruolo delle comunità energetiche e rurali.
Per questo è necessario trovare un giusto equilibrio tra la sostenibilità ambientale, da un lato, e disponibilità di energie rinnovabili a prezzi competitivi, dall'altro. È proprio grazie a questo equilibrio che riusciremo a guidare la nostra transizione, eliminare i combustibili fossili dalla nostra economia e raggiungere una vera... 
(Il Presidente ritira la parola all'oratore)
"
Nicola DANTI,2022-09-12,IT,Energy efficiency (recast) (debate),https://www.europarl.europa.eu/doceo/document/CRE-9-2022-09-12-INT-1-157-0000_IT.html,"  Nicola Danti,  a nome del gruppo Renew. – Signor Presidente, signora Commissaria, onorevoli colleghi, difficile sintetizzare in un minuto il risultato di mesi e mesi di lavoro.
Il testo che approveremo nei prossimi giorni ci consegna ambizione e concretezza, senza cedimenti a ideologie e a manifesti politici. Gestire la transizione vuol dire scegliere obiettivi realizzabili.
Abbiamo allora deciso di aumentare il target di riduzione del nostro consumo energetico al 40 % entro il 2030 rispetto al 2007; spinto per avere contributi nazionali vincolanti, lasciando al contempo la flessibilità agli Stati membri in vista di una maggiore elettrificazione e produzione di idrogeno; assicurato che il settore pubblico abbia effettivamente un ruolo esemplare nell'efficientamento del proprio parco immobiliare, tutelando però il patrimonio culturale delle città; chiesto anche alle imprese energivore di investire nel miglioramento dei processi produttivi grazie a misure di accompagnamento adeguate.
La situazione attuale ci impone di stringere i tempi sapendo che l'energia meno costosa che tutela più l'ambiente e che ci rende meno dipendenti da terzi è quella che non consumiamo. 
"
Nicola DANTI,2022-07-06,IT,Conclusions of the European Council meeting of 23-24 June 2022 (continuation of debate),https://www.europarl.europa.eu/doceo/document/CRE-9-2022-07-06-INT-3-090-0000_IT.html,"  Nicola Danti (Renew).   – Signor Presidente, signor Vicepresidente della Commissione, onorevoli colleghi, come spesso accade, le conclusioni del Consiglio non ci lasciano del tutto soddisfatti.
Il riconoscimento dello status di paese candidato per Ucraina e Moldova è certo un messaggio importante di unità e di vicinanza, ma altrettanto non possiamo dire per due paesi che candidati lo sono già da tempo, come Albania e Macedonia del Nord, che ancora una volta vedono disattese le loro giuste ambizioni. Mai come in questo momento storico è necessario che l'Unione europea rappresenti affidabilità, sicurezza, stabilità. E ciò vale non solo per questi paesi, ma anche per i nostri cittadini.
Dobbiamo allora affrontare con misure eccezionali e urgenti il tema dei prezzi dell'energia, che stanno destabilizzando la nostra economia. L'ostinata opposizione di alcuni Stati membri alla proposta portata avanti dall'Italia e da altri paesi di fissare un tetto massimo al prezzo del gas non risponde alle aspettative delle famiglie e delle imprese europee.
Serve una svolta per far fronte alle speculazioni, continuiamo allora sulla strada tracciata dal REPowerEU e creiamo le condizioni per renderci davvero autonomi dai combustibili fossili della Russia.
"
Nicola DANTI,2022-07-06,IT,"The relations of the Russian government and diplomatic network with parties of extremist, populist, anti-European and certain other European political parties in the context of the war (debate)",https://www.europarl.europa.eu/doceo/document/CRE-9-2022-07-06-INT-3-271-0000_IT.html,"  Nicola Danti (Renew).   – Signora Presidente, signora Vicepresidente, onorevoli colleghi, la disinformazione in questi anni ha fortemente inciso sulle scelte politiche dei singoli Stati europei. Sono ormai acclarate le interferenze russe sul referendum sulla Brexit, così come sono fatti storici incontrovertibili quelli sull'esito del referendum costituzionale italiano nel 2016.
Questo purtroppo è stato possibile perché tanti, troppi partiti politici, mass media e mezzi di comunicazione si sono resi complici. In Italia le relazioni tra il Movimento 5 Stelle e la Lega con il partito di Putin, Russia Unita, sono emerse chiaramente nel tempo. E non è un caso che oggi tra le file di questi partiti assistiamo a pentimenti utili ma tardivi.
Prendere consapevolezza di questo problema con i fatti ha permesso all'Europa di adottare norme più adeguate e stringenti in molti campi, a partire dal digitale e in particolare dalle piattaforme e dal loro utilizzo; il DSA e il codice contro la disinformazione ne sono esempi concreti.
Presidente, l'interferenza russa ha avuto un grande e unico obiettivo in questi anni: indebolire il progetto europeo. Allora sta a noi tenere alta la guardia per preservare la nostra democrazia.
"
Nicola DANTI,2022-06-09,IT,The call for a Convention for the revision of the Treaties (debate),https://www.europarl.europa.eu/doceo/document/CRE-9-2022-06-09-INT-4-063-0000_IT.html,"  Nicola Danti (Renew).   – Signor Presidente, onorevoli colleghi, signora Vicepresidente, signor Ministro, la riforma dei trattati non è più procrastinabile. Ce lo ha detto la pandemia e ce lo dice la guerra oggi. I risultati della Conferenza sul futuro dell'Europa ci hanno consegnato un ventaglio di proposte in questo senso.
Convocare una convenzione per rivedere i trattati, quindi, non è più un'opzione ma un dovere. Istituzioni più efficienti, capaci di decidere abolendo il voto unanime, un Parlamento più forte, nuove aree di cooperazione e di azione comune sono elementi essenziali per garantire i nostri valori e il nostro sviluppo.
In un mondo in cui ormai rappresentiamo molto meno del 10 % della popolazione e che rischia di vedere spostato il baricentro dello sviluppo a Est, l'Unione europea rappresenta la nostra unità minima di azione. Pensiamo forse di poter affrontare le sfide del mondo con piccole patrie e con piccoli interessi nazionali? Alcide De Gasperi diceva: ""Un politico guarda alle prossime elezioni, uno statista alla prossima generazione"". A noi la scelta se essere l'uno o l'altro.
"
Nicola DANTI,2022-05-19,IT,"The REPowerEU Plan: European solidarity and energy security in face of Russia's invasion of Ukraine, including the recent cuts of gas supply to Poland and Bulgaria (debate)",https://www.europarl.europa.eu/doceo/document/CRE-9-2022-05-19-INT-2-091-0000_IT.html,"  Nicola Danti (Renew).   – Signor Presidente, signora Commissaria, onorevoli colleghi, come dimostra l'interruzione delle forniture a Polonia e Bulgaria, siamo di fronte alla necessità di ridurre in modo sostanziale la nostra dipendenza dalle importazioni di combustibili fossili dalla Russia. Il nuovo pacchetto REPowerEU non rappresenta più solo una scelta ambientale, ma puntualizza strategie e misure che devono portare l'Europa a recuperare la propria sovranità energetica.
Il tempo non mi permette che di citare solo due punti che ritengo molto importanti. Il primo: se in questi anni il dispiegamento delle energie rinnovabili non è stato adeguato, dipende soprattutto da barriere autorizzative complesse e talvolta insuperabili. Il nuovo target del 45 % proposto sarà raggiungibile solo se riusciremo a recuperare e a superare gli ostacoli tramite un vero snellimento della burocrazia su progetti a venire, come ha proposto la Commissione.
Il secondo punto riguarda l'efficienza energetica. Siamo molto soddisfatti che la Commissione abbia proposto un target più elevato di riduzione del consumo di energia. Il 13% è la proposta che Renew ha portato avanti in questi mesi: un obiettivo ambizioso ma allo stesso tempo davvero percorribile, che ci permetterà di procedere spediti nell'approvazione di questa direttiva fondamentale.
"
Nicola DANTI,2022-05-03,IT,Impact of Russian illegal war of aggression against Ukraine on the EU transport and tourism sectors (debate),https://www.europarl.europa.eu/doceo/document/CRE-9-2022-05-03-INT-2-362-0000_IT.html,"  Nicola Danti (Renew).   – Signor Presidente, onorevoli colleghi, signora Commissaria, l'invasione russa in Ucraina ha devastato la vita di milioni di persone a cui va il nostro sostegno e la nostra profonda solidarietà, ma le conseguenze di questa guerra si fanno sentire anche in Europa, in particolare per settori come trasporti e turismo, già segnati in modo significativo da due anni di pandemia. 
Ci approcciamo alla stagione estiva con un aumento indiscriminato dei prezzi dei carburanti, il caro energia e l'inflazione che riducono la disponibilità economica dei cittadini europei. Anche quest'anno viaggiare e andare in vacanza sarà difficile per molte famiglie. Per questo sarà importante adottare gli strumenti che questa risoluzione mette in evidenza, a partire dal meccanismo europeo di gestione delle crisi e dal sostegno finanziario a breve termine. 
L'Europa deve esserci per i suoi cittadini, per le micro e piccole imprese che popolano il comparto turistico e per quei territori che, per vicinanza al teatro di guerra o per la storica prevalenza di turisti russi e ucraini, saranno maggiormente penalizzati. 
"
Nicola DANTI,2022-04-06,IT,Data Governance Act (debate),https://www.europarl.europa.eu/doceo/document/CRE-9-2022-04-06-INT-3-089-0000_IT.html,"  Nicola Danti,  a nome del gruppo Renew. – Signora Presidente, signor Commissario, onorevoli colleghi, ogni secondo miliardi di dati vengono generati da apparati di qualsiasi genere. Essi rappresentano un patrimonio importantissimo che, se messo a frutto, può facilitare la vita dei cittadini, migliorare i servizi o aiutare la ricerca. Un patrimonio che dobbiamo soprattutto preservare da utilizzi distorti o illegali.
Quella della governance dei dati è quindi una delle grandi sfide che interroga la politica nell'era digitale. Abbiamo lavorato nei mesi scorsi, come Parlamento prima – e voglio ringraziare la collega Niebler, relatrice di questo provvedimento – assieme al Consiglio poi – e grazie alla mediazione importante della Commissione e al Commissario Breton – abbiamo lavorato, dicevo, per dotare l'Europa di uno strumento giuridico che ci consenta di regolare la condivisione dei dati, anticipando i nostri partner e guidando la partita in questo campo.
Dati che stanno alla base dello sviluppo dell'intelligenza artificiale e dell'economia del domani. L'obiettivo è quello di creare una sorta di ""Schengen dei dati"", come la chiama qualcuno, a beneficio di individui e imprese e soprattutto piccole e medie imprese, che avranno un maggiore controllo su condivisione e gestione di questi ultimi.
Parliamo di uno strumento che permetterà agli operatori di tutte le dimensioni, specialmente ai più piccoli, di accedere a un mercato dei servizi di intermediazione basato sulla trasparenza e la neutralità, uno strumento che ha l'obiettivo di regolare il riutilizzo dei dati detenuti dal settore pubblico, che sono troppo spesso inutilizzati.
Infine, con questo regolamento, viene creato un Comitato per l'innovazione che avrà diversi compiti, primo tra tutti quello di contribuire ad accrescere l'interoperabilità dei dati nell'Unione europea e stabilire linee guida per la creazione degli spazi comuni europei di dati.
Insomma, grazie a questo importante strumento, ci prefiggiamo di avere sempre più dati a disposizione, con sempre più tutele, stando attenti a bilanciare, da una parte, regole e principi e, dall'altra, a non ostacolare un'economia che è tutta emergente e in evoluzione.
"
Nicola DANTI,2022-04-05,IT,Outcome of the EU-China Summit (1 April 2022) (debate),https://www.europarl.europa.eu/doceo/document/CRE-9-2022-04-05-INT-2-382-0000_IT.html,"  Nicola Danti (Renew).   – Signora Presidente, signor Alto rappresentante, onorevoli colleghi, la posizione tenuta dalla Cina rispetto all'aggressione all'Ucraina purtroppo non ci sorprende. Ma voglio dirlo chiaramente: questa guerra rappresenta uno spartiacque della storia e le scelte che faranno i nostri partner oggi peseranno nel definire quali saranno le nostre relazioni politiche e commerciali di domani. 
Se la Cina vorrà continuare a dar corso all'accordo con Putin, l'Europa non potrà stare a guardare, ma questo non è lo scenario che auspichiamo. Ci aspettiamo invece che la Cina eserciti adeguatamente la propria influenza e che svolga, d'ora in avanti, un ruolo attivo per ricondurre l'aggressore al cessate il fuoco e al tavolo della pace.
Al netto della situazione attuale, le relazioni tra Unione europea e Cina sono molto complesse tanto sui valori quanto sul piano economico, ambientale e commerciale. Chiaro esempio di questa complessità sono, da una parte, le sanzioni cinesi contro i deputati al Parlamento europeo, la situazione umanitaria delle minoranze e la potenziale escalation contro Taiwan e, dall'altra, le pratiche sleali, il dumping, la violazione della proprietà intellettuale.
Moltissimo resta poi da fare su concorrenza, level playing field, obiettivi climatici, così come su digitale e cibersicurezza. Ma dobbiamo avere anche il coraggio di ridiscutere l'accordo sugli investimenti frettolosamente firmato a fine 2020.
Insomma, è giunto il tempo per l'Europa di prendere in mano la situazione e di stabilire con chiarezza una relazione senza cedimenti nei confronti di una Cina sempre più egemone.
"
Nicola DANTI,2022-03-24,IT,"The Power of the EU – Joint European Action for more affordable, secure and sustainable energy (debate)",https://www.europarl.europa.eu/doceo/document/CRE-9-2022-03-24-INT-2-026-0000_IT.html,"  Nicola Danti (Renew).   – Signora Presidente, onorevoli colleghi, signor Ministro e signor Vicepresidente della Commissione, vorrei fare tre brevi considerazioni. La prima è che abbiamo un'emergenza da affrontare: i costi dell'energia che rischiano di mettere fuori gioco il nostro sistema produttivo e le famiglie e dobbiamo prepararci ad affrontare il prossimo inverno. Sosteniamo quindi la proposta della Commissione che include misure per interventi sui prezzi a livello nazionale, un adeguato stoccaggio di gas entro il prossimo novembre e acquisti congiunti. 
La seconda considerazione è che appare evidente che la transizione deve essere accelerata il più possibile, ma per far questo dobbiamo abbandonare gli approcci ideologici e quindi avviare, da una parte, i grandi processi di infrastrutturazione delle rinnovabili e dell'efficientamento energetico e, dall'altra, assicurare la diversificazione dell'approvvigionamento dei combustibili fossili di cui abbiamo ancora bisogno. 
Infine la terza considerazione: in questi anni abbiamo scelto il Green Deal come un obiettivo ambientale, è vero. Ma la crisi ucraina ci dimostra che la transizione verde è urgente anche per garantire l'autonomia strategica dell'Europa e quindi, di fatto, la nostra libertà e la nostra sovranità. Il percorso tracciato è quello giusto e da qui noi continueremo a sostenerlo. 
"
Nicola DANTI,2022-03-23,IT,Debriefing of the European Council meeting in Paris on 10 March 2022 - Preparation of the European Council meeting 24-25 March 2022 (debate),https://www.europarl.europa.eu/doceo/document/CRE-9-2022-03-23-INT-1-087-0000_IT.html,"  Nicola Danti (Renew).   – Signora Presidente, onorevoli colleghi, signor Ministro, signor Vicepresidente, credo che tutti noi conosciamo il senso di frustrazione e di smarrimento dei nostri cittadini dopo due anni di pandemia e l'arrivo di una guerra ai nostri confini. Ma mai come adesso l'Europa è percepita come una casa che protegge. Ecco perché i risultati del prossimo Consiglio devono sostanziare questo messaggio. 
Dai capi di Stato e di governo ci aspettiamo segnali forti nei prossimi giorni di lavoro. Ci aspettiamo un segnale all'Ucraina, continuando a sostenerla nella sua resistenza e nei suoi cittadini che scappano, garantendo loro accoglienza. Ci aspettiamo un segnale alle nostre famiglie, alle nostre imprese, mettendo in campo gli acquisti comuni di gas e un tetto ai prezzi dell'energia. Ci aspettiamo un segnale ai settori europei penalizzati dalle sanzioni alla Russia, approvando un piano di sostegno, come è stato fatto a suo tempo per la Brexit. 
Infine, ci aspettiamo un segnale al mondo ed in particolare a quei paesi che all'ONU hanno votato contro la risoluzione alla Russia. Non speri di essere partner commerciale domani, chi oggi sceglie di stare dalla parte sbagliata della storia.
"
Nicola DANTI,2022-03-08,IT,The deterioration of the situation of refugees as a consequence of the Russian aggression against Ukraine (debate),https://www.europarl.europa.eu/doceo/document/CRE-9-2022-03-08-INT-2-190-0000_IT.html,"  Nicola Danti (Renew).   – Signor Presidente, signor Ministro, signora Commissaria, onorevoli colleghi, la catastrofe umanitaria che la guerra russa contro l'Ucraina sta scatenando una grande sfida per l'Europa: le donne e i bambini che fuggono dalla guerra oggi e che rischiano di essere le vedove e gli orfani di domani hanno bisogno di essere accolti subito.
Abbiamo potuto constatare la generosità degli europei, a partire dai cittadini dei paesi confinanti, polacchi, slovacchi, ungheresi, rumeni, così come la reazione immediata delle istituzioni europee nel garantire protezione giuridica umanitaria ai profughi ucraini. Abbiamo visto il volto bello dell'Europa, un volto che è mancato troppo spesso in questi anni, quando a fuggire dalla guerra erano altri popoli. Avremo da accogliere molti milioni di ucraini e lo sforzo dovrà essere comune, dall'Estonia al Portogallo, dalla Finlandia a Cipro. C'è una sola Europa.
Ma questa deve essere anche l'occasione di approvare meccanismi e norme che si applichino indipendentemente dai confini europei di entrata; riformiamo subito il trattato di Dublino e rendiamo la solidarietà e l'umanità una regola europea.
"
Nicola DANTI,2022-03-08,IT,Rising energy prices and market manipulation on the gas market (debate),https://www.europarl.europa.eu/doceo/document/CRE-9-2022-03-08-INT-2-292-0000_IT.html,"  Nicola Danti (Renew).   – Signor Presidente, signora Commissaria Simson, onorevoli colleghi, un anno fa un megawattora di gas costava 17 euro, oggi è arrivato a 295. Nel delta tra 17 e 295 ci sono l'invasione russa e la crisi in cui sono precipitate tante nostre imprese, che si stavano rialzando dalla pandemia, e quella di tante famiglie che non hanno i soldi per pagare il riscaldamento e la benzina.
Bene, quindi, che la Commissione abbia pubblicato poche ore fa una comunicazione che mette in campo un'azione comune europea per far fronte a questa situazione. Sicurezza dell'approvvigionamento, sostenibilità economica e ambientale, energia sono i principali obiettivi, soprattutto se vogliamo renderci autonomi dalla Russia e lanciare un chiaro messaggio politico. Servono strumenti per mitigare la crisi dei prezzi, serve prepararci oggi ad affrontare il prossimo inverno attraverso lo stoccaggio e gli acquisti comuni, servono infrastrutture europee che consentano di condividere e diversificare l'approvvigionamento, così come abbiamo bisogno di spiegare nuovi impianti di energie rinnovabili e un ambizioso programma di efficientamento energetico.
Passiamo dalle buone intenzioni ai fatti e stanziamo oggi le risorse necessarie per essere liberi domani.
"
Nicola DANTI,2022-02-16,IT,"One youth, one Europe (topical debate)",https://www.europarl.europa.eu/doceo/document/CRE-9-2022-02-16-INT-3-170-0000_IT.html,"  Nicola Danti (Renew).   – Signor Presidente, onorevoli colleghi, signor Commissario, questi due anni di pandemia hanno segnato profondamente i nostri giovani. Conosciamo il numero dei morti e degli infettati da Coronavirus, ma non l'entità del danno provocato sulle giovani generazioni.
L'Anno europeo della gioventù 2022 non deve rappresentare un generico tributo al nostro futuro, ma l'occasione per restituire ai nostri giovani la fiducia, la speranza e la voglia di essere protagonisti. Misure concrete che diano loro l'opportunità di formarsi come cittadini, migliorare le proprie competenze, trovare un'occupazione attraverso un forte investimento nell'educazione, che non lasci indietro nessuno e che sia aperta all'Europa.
Misure concrete, come il supporto psicologico, per superare l'impatto della pandemia; misure concrete, come il bonus cultura, messo in campo per la prima volta in Italia dal governo Renzi, per dare ai giovani diciottenni la possibilità di nutrire anche la loro anima con la musica, il teatro, il cinema e la lettura.
Se riusciremo a portare avanti questi obiettivi avremo investito nei nostri figli, il bene più prezioso per il nostro futuro.
"
Nicola DANTI,2022-02-16,IT,Harmonised EU approach to travel measures (debate),https://www.europarl.europa.eu/doceo/document/CRE-9-2022-02-16-INT-3-339-0000_IT.html,"  Nicola Danti (Renew).   – Signor Presidente, onorevoli colleghi, signor Commissario, il green pass e i vaccini funzionano e grazie a loro oggi intravediamo la fine della pandemia. La variante Omicron ha sì causato molti contagi, ma con conseguenze lievi o nulle per chi si è vaccinato.
Tornare alla normalità, quindi, non è solo l'aspirazione di tutti, ma un dovere della politica e questo passa, prima di tutto, dal ristabilire la piena libertà di movimento, uno dei principi cardine della nostra Unione. Passenger locator form, tamponi aggiuntivi, quarantena di rientro da paesi terzi sono misure che hanno giocato un ruolo importante nella fase acuta della pandemia, ma che oggi rappresentano soltanto un inutile ostacolo alla ripresa economica. La stagione turistica invernale è in pieno svolgimento, quella estiva è alle porte, ed è arrivato il momento di togliere le restrizioni e imparare a convivere con il virus.
Ma fatemelo dire chiaramente: ritornare alla normalità significa anche distinguere chi, con senso del dovere, si è vaccinato da chi, invece, ancora nega l'evidenza scientifica e sceglie di mettere a rischio la propria salute e quella della collettività.
"
Nicola DANTI,2021-12-15,IT,Preparation of the European Council meeting of 16-17 December 2021 - The EU's response to the global resurgence of Covid-19 and the new emerging Covid variants (debate),https://www.europarl.europa.eu/doceo/document/CRE-9-2021-12-15-INT-3-039-0000_IT.html,"  Nicola Danti (Renew).   – Signor Presidente, signor Vicepresidente della Commissione, il Covid non è ancora battuto, ma dobbiamo riconoscere che su questa grave crisi sanitaria l'Europa ha mostrato uno dei suoi lati migliori. 
L'acquisto comune di vaccini, il Green Pass, NextGeneration EU rappresentano tre esempi virtuosi di un'Europa reattiva che affronta e risolve i problemi. Dobbiamo continuare su questa strada, stimolando la vaccinazione, lavorando su un quadro giuridico che garantisca la libertà di circolazione delle persone, evitando scelte nazionali che possano minare questo principio cardine, distinguendo infine i diritti di chi ha scelto responsabilmente di vaccinarsi e quindi di tutelare se stesso e la collettività da chi sceglie di non farlo.
Ci aspettiamo, signor Ministro, che i governi europei diano risposte chiare su questo, così come ci aspettiamo impegni precisi per rispondere alla crisi dei prezzi dell'energia, da un lato portando avanti gli impegni sulle energie rinnovabili e l'efficienza energetica con il pacchetto ""Fit for 55"" e dall'altro procedendo ad acquisti congiunti per incrementare lo stoccaggio di energia e ridurre la dipendenza da paesi terzi.
Le buone notizie e le buone intenzioni finiscono qui. La questione migratoria continua a rimanere la più grande vergogna che pesa sulle nostre spalle. Cosa stiamo aspettando? Il Parlamento negli ultimi anni ha fatto la propria proposta. Cosa stanno aspettando i capi di Stato e di governo? Ai confini di Polonia e Bielorussia, nei campi di Lesbo, sulle navi del Mediterraneo, da salvare non ci sono solo le vite umane, ma anche l'anima dell'Europa, senza quella verrà meno il nostro futuro. Buon Natale e buon anno a tutti.
"
Nicola DANTI,2021-11-24,IT,State of the Energy Union (debate),https://www.europarl.europa.eu/doceo/document/CRE-9-2021-11-24-INT-3-217-0000_IT.html,"  Nicola Danti (Renew).   – Signor Presidente, onorevoli colleghi, signora Commissaria, una spesa per ricerca e innovazione in energia pulita al di sotto dei livelli del 2010, l'impennata dei prezzi, l'aumento delle importazioni nette, i 31 milioni di persone in povertà energetica: la relazione sullo stato dell'Unione dell'energia del 2021 ci mostra ancora quanto resta da fare e quali sono le priorità da mettere in campo.
Il Parlamento ha un lavoro intenso da compiere nei prossimi mesi, approvando le proposte legislative del pacchetto ""Fit for 55"", coniugando ambizione e pragmatismo. Importante sarà lavorare per ridurre la dipendenza da paesi terzi, diversificando l'approvvigionamento e incrementando lo stoccaggio, ma soprattutto aumentando la produzione di energia da fonti rinnovabili. Solo in questo modo raggiungeremo l'autonomia energetica, dalla quale dipende la nostra sovranità.
Se vogliamo raggiungere questi obiettivi, e dobbiamo farlo, sarà decisivo risolvere una volta per tutte il problema delle procedure di autorizzazione per il dispiegamento delle rinnovabili. È la burocrazia, e non le risorse, a rappresentare il vero ostacolo in molte parti d'Europa.
"
Nicola DANTI,2021-10-20,IT,The rise of right-wing extremism and racism in Europe (in light of recent events in Rome) (debate),https://www.europarl.europa.eu/doceo/document/CRE-9-2021-10-20-INT-3-166-0000_IT.html,"  Nicola Danti,  a nome del gruppo Renew. – Signora Presidente, signora Commissaria, onorevoli colleghi, era dal 1922, cioè da pochi mesi prima dell'avvento del regime fascista, che in Italia una sede sindacale non era attaccata da gruppi estremisti. 
Questo evento, con il carico simbolico e la rilevanza mediatica che porta, segna un cambio di passo nella strategia politica dei gruppi di estrema destra, portando la propria azione da piccoli eventi politici a una dimensione di evidenza nazionale.
Davanti a questa recrudescenza abbiamo bisogno di dare un segnale forte di intransigenza verso la violenza e la violazione delle regole del vivere civile, segnale che dovrebbe accomunare tutte le forze politiche democratiche di destra e di sinistra senza se e senza ma. Unità che però non abbiamo riscontrato a causa delle parole troppo indulgenti dei partiti della destra italiana.
Anni di propaganda populista e nazionalista hanno contribuito a creare una base culturale su cui oggi attecchiscono con facilità forze che si richiamano agli anni bui dell'Europa. Questi movimenti neofascisti hanno dimostrato di avere una forte capacità di penetrare negli spazi di emarginazione, sfruttando e alimentando, soprattutto attraverso la rete, le paure delle persone, costruendo nemici, siano essi rappresentati dagli immigrati o, come in questo caso, dai vaccini e dal Green Pass.
Ma l'intransigenza non basta, serve togliere al motore di questa destra estremista la benzina, affrontare i problemi alla radice, fare una profonda operazione culturale di memoria, soprattutto per i più giovani.
Presidente, vorrei concludere ricordando che uno dei responsabili di questo attacco alla sede della Cgil è stato deputato di questo Parlamento e che in passato finanziamenti destinati a partiti politici europei sono stati erogati anche a forze estremiste. Mi auguro che, in questo Parlamento, i suoi organi facciano i necessari approfondimenti per evitare che tutto ciò accada di nuovo.
"
Nicola DANTI,2021-10-06,IT,European solutions to the rise of energy prices for businesses and consumers: the role of energy efficiency and renewable energy and the need to tackle energy poverty (debate),https://www.europarl.europa.eu/doceo/document/CRE-9-2021-10-06-INT-3-030-0000_IT.html,"  Nicola Danti (Renew).   – Signora Presidente, onorevoli colleghi, signora Commissaria, la forte ripresa economica post-COVID è un'ottima notizia; non lo è però l'impennata dei prezzi dell'energia che ha portato con sé e che rischia di ricadere su imprese e famiglie.
Ancora una volta l'Europa si trova a fare i conti con la tenuta dei propri sistemi di approvvigionamento e, in maniera più generale, con la propria autonomia strategica: di fronte a questo ennesimo shock abbiamo bisogno di adottare da subito misure efficaci, che annullino o mitighino eventuali impatti negativi su aziende e consumatori.
Bene quindi che le istituzioni abbiano posto questo tema tra le priorità dell'agenda politica europea e che molti Stati membri abbiano già reagito tempestivamente con misure di detassazione e aiuti diretti.
Ma voglio dirlo chiaramente: non possiamo consentire a nessuno di utilizzare l'attuale crisi in maniera strumentale per mettere in discussione gli impegni di decarbonizzazione che ci siamo prefissati. Al contrario, in un'ottica strategica di lungo periodo, dobbiamo riconoscere che adesso più che mai è necessario investire nell'efficienza energetica, stimolare la crescita e le energie rinnovabili in tutta Europa, creare delle alternative solide all'utilizzo dei combustibili fossili. Insomma, rendere l'Europa meno vulnerabile e più indipendente anche su questo fronte.
Da questo punto di vista appaiono paradossali i provvedimenti di alcuni paesi, che penalizzano proprio le rinnovabili; un segnale politico decisamente sbagliato a cui speriamo venga posto presto rimedio.
Adesso sta a noi accompagnare la transizione con decisioni che garantiscano la resilienza dell'approvvigionamento energetico. Per questo ci aspettiamo che le discussioni in Consiglio, da un lato, e le proposte della Commissione, dall'altro, siano all'altezza della grande sfida che abbiamo davanti: mettere in campo soluzioni come lo stoccaggio comune europeo per essere in grado di reagire alle crisi energetiche future.
"
Nicola DANTI,2021-10-05,IT,Assessing the Union’s measures for the EU tourism sector as the end of the Summer season nears (debate),https://www.europarl.europa.eu/doceo/document/CRE-9-2021-10-05-INT-2-346-0000_IT.html,"  Nicola Danti (Renew).   – Signora Presidente, onorevoli colleghi, signor Commissario, il Green Pass, assieme ai vaccini, è una delle storie di successo dell'Unione europea. Permettetemi di rivendicare con orgoglio il ruolo decisivo del Parlamento che, fin da subito, ne ha capito l'utilità e con tenacia ha vinto le resistenze degli Stati membri.
Abbiamo creato uno strumento europeo flessibile e interoperabile, che ci ha riconsegnato la libertà di movimento e ha permesso al settore turistico di vivere una stagione estiva quasi normale.
Non commettiamo però l'errore di pensare che tutto possa tornare come prima. Non possiamo lasciare che il turismo cada nuovamente nel dimenticatoio, senza affrontare in maniera strutturale i problemi messi in evidenza dal COVID. Il danno economico è stato enorme e la mancanza di fondi per operare la trasformazione digitale è evidente, così come è urgente la necessità di investire in sostenibilità ed efficienza energetica.
Alle belle parole di sostegno durante la pandemia adesso devono corrispondere azioni concrete per riformare e rilanciare davvero il turismo a livello europeo.
"
Nicola DANTI,2021-09-14,IT,Presentation of the Fit for 55 package after the publication of the IPCC report (debate),https://www.europarl.europa.eu/doceo/document/CRE-9-2021-09-14-INT-2-064-0000_IT.html,"  Nicola Danti (Renew).   – Signor Presidente, signor Vicepresidente Timmermans, onorevoli colleghi, i cittadini europei sono testimoni quotidiani del riscaldamento globale e sempre più avvertono l'urgenza di agire.
Questo pacchetto legislativo ha il merito di adottare un approccio d'insieme, dalle emissioni all'efficientamento energetico, alle rinnovabili, e ci impegna a prendere decisioni concrete declinando in opportunità la sfida del cambiamento climatico.
Ecco perché credo che serva visione e non approcci ideologici: non possiamo permetterci di perdere interi settori industriali e i posti di lavoro ad essi connessi, che rischiano una concorrenza sleale da parte di paesi extraeuropei. Serve scommettere sulle energie pulite, ma serve anche avere costi e meccanismi, come l'adeguamento del prezzo del carbonio alle frontiere, che permettano di garantire la competitività del sistema industriale.
Vinceremo la scommessa solo con una transizione equilibrata e concreta, che metta al centro la ricerca, l'innovazione e lo sviluppo di tecnologie che rendano l'Europa leader nel panorama globale.
Governare una transizione è complesso, fare in fretta, bene e senza lasciare indietro nessuno è un dovere.
"
Nicola DANTI,2021-07-08,IT,Sustained price increase of raw and construction materials in Europe (debate),https://www.europarl.europa.eu/doceo/document/CRE-9-2021-07-08-INT-4-053-0000_IT.html,"  Nicola Danti,  a nome del gruppo Renew. – Signor Presidente, onorevoli colleghi, signora Commissaria, la carenza di materie prime è un'emergenza vissuta a livello globale ed è conseguenza diretta della pandemia dalla quale stiamo gradualmente uscendo. 
Siamo passati da una contrazione degli scambi ed un crollo dei prezzi del 2020 ad un aumento vertiginoso della domanda di materie prime e semilavorati. Il clima di ripresa infatti ha visto un nuovo slancio delle imprese produttrici e trasformatrici, che però è coinciso con un costo maggiore del trasporto globale di merci e con l'accumulo di ritardi, anche in seguito all'incidente avvenuto nel Canale di Suez. 
Tutto ciò sta mettendo in seria difficoltà molte aziende europee. A questo va aggiunta inoltre la decisione di alcuni paesi terzi, che sono tradizionalmente fornitori, di adottare dazi alle esportazioni per ridurre l'inflazione interna. Potrebbe trattarsi di una fase temporanea, ma è certo che l'Unione europea deve attrezzarsi per far fronte a questa crisi nel breve periodo e, più in generale, mettere in campo una strategia di azioni necessarie per rafforzare la propria autonomia strategica. 
La vera emergenza adesso è ripartire e questo scenario rischia invece di rallentare la crescita nei prossimi mesi e, nonostante io sia uno strenuo sostenitore degli strumenti di difesa commerciale e della competizione equa, in questa fase eccezionale credo che la Commissione dovrebbe con urgenza fare un'analisi approfondita delle ripercussioni che alcune misure in vigore possono avere laddove la produzione europea non riesce a soddisfare la domanda. 
In un'ottica di lungo periodo, invece, dobbiamo riuscire ad ovviare alla scarsità delle materie prime, combinando economia circolare, maggiore ricerca e innovazione per la sostituibilità, una politica industriale potenziata. 
Oltre a ciò dovremmo continuare ad intensificare le nostre relazioni con i paesi terzi tramite accordi commerciali, diversificando le catene del valore ed evitando le interruzioni dei flussi che abbiamo sperimentato durante il Covid.
"
Nicola DANTI,2021-07-07,IT,State of play of the implementation of the EU Digital COVID Certificate regulations (debate),https://www.europarl.europa.eu/doceo/document/CRE-9-2021-07-07-INT-3-187-0000_IT.html,"  Nicola Danti (Renew).   – Signor Presidente, onorevoli colleghi, signor Commissario, in poche settimane il certificato Covid-19 dell'Unione europea è stato scaricato da 250 milioni di cittadini. Un successo per l'Europa e anche per il nostro Parlamento che con tenacia ha vinto le incomprensibili resistenze degli Stati membri, ma non possiamo fermarci. 
L'applicazione del certificato ha messo in luce alcuni elementi critici che soprattutto hanno a che fare con le implementazioni nazionali. Per questo chiediamo alla Commissione un più forte indirizzo che chiarisca i diritti di chi ha fatto una sola dose di vaccino o ha avuto una vaccinazione eterologa o ancora per il riconoscimento di una vaccinazione effettuata all'estero. 
Abbiamo implementato in pochi mesi un documento che garantisce ai cittadini europei nuovamente la libertà di movimento riconosciuta nei trattati. Gli scienziati ci dicono che ancora per un po' di tempo dovremo convivere con il virus, con le sue varianti o forse con nuove malattie. 
Chiediamo quindi alla Commissione di lavorare con rapidità per adattare, strada facendo, le caratteristiche e gli usi del certificato. La sospensione della libertà di movimento in Europa anche in presenza ed evoluzione del virus deve rimanere solo un lontano ricordo.
"
Nicola DANTI,2021-06-08,IT,EU Digital COVID Certificate - Union citizens – EU Digital COVID Certificate - third-country nationals (debate),https://www.europarl.europa.eu/doceo/document/CRE-9-2021-06-08-INT-2-049-0000_IT.html,"  Nicola Danti (Renew).   – Signor Presidente, onorevoli colleghi, signor Commissario, la pandemia ha costretto i governi a prendere misure eccezionali e a imporre forti restrizioni agli spostamenti. Tutto ciò oggi però appare superato grazie alle vaccinazioni di massa e a un sistema di controllo della diffusione del virus con tamponi rapidi ed efficaci. 
Il certificato COVID-19 dell'Unione europea, che oggi approviamo, pur con molti limiti consente di ristabilire la libertà di circolazione dei cittadini europei. Certamente sappiamo che anche con il certificato dovremmo agire con grande cautela, ma con questo strumento mettiamo in campo tutte le tutele necessarie per minimizzare il rischio del contagio e recuperare la nostra libertà di movimento. 
Proprio per questo non abbiamo compreso le resistenze degli Stati membri che, fino alla fine, ne hanno rallentato l'introduzione. La libertà di movimento delle persone è un perno dell'Europa e del mercato unico. Non vorrei che dietro le motivazioni sanitarie si nascondesse il fascino sempre attuale delle frontiere. 
"
Nicola DANTI,2021-05-19,IT,"Meeting the Global COVID-19 challenge: effects of waiver of the WTO TRIPS agreement on COVID-19 vaccines, treatment, equipment and increasing production and manufacturing capacity in developing countries (debate)",https://www.europarl.europa.eu/doceo/document/CRE-9-2021-05-19-INT-3-062-0000_IT.html,"  Nicola Danti (Renew).   – Signora Presidente, signor Vicepresidente, signor Ministro, onorevoli colleghi, usciamo dalla facile demagogia e affrontiamo con realismo ed equilibrio la sfida che abbiamo davanti: vaccinare il mondo intero e garantire la salute di tutti.
Sappiamo però che per fare un vaccino non basta la ricetta ma servono gli ingredienti, gli strumenti e le tecnologie per produrlo. Prima di mettere in discussione la proprietà intellettuale e i brevetti, mettiamoci quindi nella condizione di avere le materie prime e gli strumenti necessari. Sappiamo che il futuro ci riserverà ancora pandemie o crisi sanitarie: a poco serve, se non a ricevere il facile applauso, scagliarsi contro le case farmaceutiche e cercare a tutti i costi il nemico di turno.
Concentriamoci piuttosto sulla necessità, da una parte, di compiere un grande investimento pubblico e privato nella ricerca e, dall'altra, di immaginare al contempo nuove relazioni, che tengano insieme la giusta remunerazione della proprietà intellettuale e la necessità di rendere disponibili per tutti, Paesi ricchi e poveri, le scoperte scientifiche che possono salvare la nostra vita.
"
Nicola DANTI,2021-05-18,IT,Revised industrial strategy for Europe (debate),https://www.europarl.europa.eu/doceo/document/CRE-9-2021-05-18-INT-2-046-0000_IT.html,"  Nicola Danti (Renew).   – Signora Presidente, signora Vicepresidente, onorevoli colleghi, la pandemia ha reso evidenti le fragilità del sistema industriale europeo e, conseguentemente, la necessità di rivedere la strategia industriale presentata poco più di un anno fa dalla Commissione.
La centralità di una industria europea autonoma e resiliente alle crisi appare oggi essenziale per garantire il nostro futuro. Alcuni ecosistemi sensibili – penso a quello sanitario ma non solo – sono fortemente dipendenti da Paesi terzi per alcune materie o prodotti che, per quanto numericamente non elevati, rischiano di rendere vulnerabile il nostro sistema produttivo.
Abbiamo quindi bisogno, in primo luogo, di diversificare le catene di approvvigionamento, soprattutto per le materie prime di cui non disponiamo; secondo, di assicurare una maggiore circolarità recuperando le risorse e, infine, di grandi investimenti in ricerca e innovazione per creare alternative compatibili.
A questo devono accompagnarsi sforzi adeguati in campo energetico, investendo su nuove energie come l'idrogeno per permettere al sistema produttivo, e in particolare a quelle industrie considerate energivore, di restare al passo con i target climatici.
Il digitale è l'altra grande sfida: con il digital compass ci siamo dati l'obiettivo al 2030 di arrivare al 75 % delle imprese che utilizzano cloud, intelligenza artificiale e big data e a oltre il 90 % delle PMI con un livello di digitalizzazione di base. Obiettivi ambiziosi ma i soli che consentiranno all'industria europea di rimanere competitiva a livello globale.
"
Nicola DANTI,2021-05-18,IT,Recent deaths in the Mediterranean and search and rescue at sea (debate),https://www.europarl.europa.eu/doceo/document/CRE-9-2021-05-18-INT-2-104-0000_IT.html,"  Nicola Danti (Renew).   – Signora Presidente, signora Commissario, signor ministro, onorevoli colleghi, nell'ultimo anno e mezzo la pandemia ha messo in secondo piano la gestione dei fenomeni migratori, il grande tema irrisolto dell'Unione europea, una sfida essenziale che non possiamo più affrontare con soluzioni temporanee, ma che richiede una risposta definitiva a partire dall'obbligo giuridico e morale di salvare le vittime umane in mare, anche attraverso operazioni di ricerca e soccorso europee.
Dopo la prima tragedia nel 2015, che vide affondare una barca con più di 300 persone a bordo, l'Italia recuperò quella barca perché fosse monito alle coscienze europee. Quel monito non è servito se ancora oggi siamo a parlare e a piangere una tragedia come questa. Il patto per la migrazione e l'asilo presentato dalla Commissione è miope e ancora una volta lascia soli gli Stati di frontiera, sia nei salvataggi che nella gestione dell'accoglienza, senza prevedere riallocazioni obbligatorie.
Insomma, serve più coraggio per affrontare il fenomeno migratorio in tutte le sue complessità. Finché l'unico modo per arrivare nel nostro continente sarà un barcone clandestino, guidato da trafficanti di esseri umani, noi e le nostre coscienze ne usciremo sempre sconfitti. Solo con canali di immigrazione regolari e con flussi programmati possiamo dare un messaggio di speranza, sconfiggere i trafficanti e regolare un fenomeno in grande espansione.
L'Europa o affronta questa grande sfida o è destinata a essere logorata e, alla fine, alla sconfitta.
"
Nicola DANTI,2021-05-17,IT,A European strategy for energy system integration – A European strategy for hydrogen (debate),https://www.europarl.europa.eu/doceo/document/CRE-9-2021-05-17-INT-1-051-0000_IT.html,"  Nicola Danti (Renew).   – Signora Presidente, signora Commissaria, onorevoli colleghi, spetta a noi, alla nostra generazione, chiudere l'era dei combustibili fossili e raggiungere la neutralità climatica.
Per conseguire questo obiettivo dovremmo investire sull'idrogeno, che rappresenta la vera alternativa per decarbonizzare i processi industriali energivori, il trasporto aereo, marittimo e stradale pesanti e tutti quei settori in cui l'elettrificazione non sarà possibile.
Certo oggi è ancora una chimera ma grazie alle strategie messe in campo da Unione europea e Stati membri riusciremo finalmente a costruire un mercato competitivo per l'idrogeno.
In questo contesto giocheranno un ruolo decisivo le tecnologie di transizione come la cattura, lo stoccaggio e l'utilizzo del carbonio, che permetteranno, da una parte, di aumentare rapidamente la produzione e l'utilizzo di idrogeno e contribuiranno, dall'altra, a ridurre le emissioni di CO2 nel breve periodo.
La leadership europea in questo campo è possibile: non perdiamo questa occasione.
"
Nicola DANTI,2021-04-29,IT,Digital Europe programme (debate),https://www.europarl.europa.eu/doceo/document/CRE-9-2021-04-29-INT-4-170-0000_IT.html,"  Nicola Danti (Renew).   – Signor Presidente, signor Commissario, onorevoli colleghi, il programma Europa digitale rappresenta uno strumento importante per recuperare la leadership europea in un settore nel quale ormai da diversi anni non riusciamo a stare al passo con Cina e Stati Uniti. Un settore sul quale i riflettori si sono accesi, ancora di più, durante la crisi COVID che stiamo vivendo.
Diffusione e adozione di tecnologie innovative, intelligenza artificiale, supercalcolo, cybersicurezza sono sfide decisive per rendere il nostro sistema produttivo e i servizi competitivi sul piano globale, con il contributo essenziale dei poli dell'innovazione digitale, previsti dal programma proprio a supporto della digitalizzazione delle imprese. 
Permettetemi, inoltre, di sottolineare che il programma pone una particolare attenzione allo sviluppo di competenze adeguate per i lavoratori e gli imprenditori dell'oggi e del domani. Il capitale umano sarà un fattore sempre più determinante a fronte di una trasformazione digitale rapida dell'economia e della società. A questo si deve accompagnare la creazione di un quadro legislativo digitale coerente con l'identità europea, a partire dai dati al quale stiamo già lavorando. Questa è l'Europa che sfida il futuro, che ci piace e che ci serve. 
"
Nicola DANTI,2021-04-27,IT,The EU-UK Trade and Cooperation Agreement - The outcome of EU-UK negotiations (continuation of debate),https://www.europarl.europa.eu/doceo/document/CRE-9-2021-04-27-INT-2-122-0000_IT.html,"  Nicola Danti (Renew).   – Signor Presidente, signor Commissario, onorevoli colleghi nell'avviarci a votare l'accordo sulle relazioni future con il Regno Unito, non possiamo non ribadire quanto la Brexit ci lasci tutti più deboli.
Più deboli da un punto di vista commerciale con i significativi cali nelle esportazioni, i controlli alle frontiere interminabili, le code dei Tir. Più deboli perché il governo britannico ha scelto di frapporre barriere ben più alte di quelle doganali, mettendo fine alla partecipazione del Regno Unito al programma Erasmus, rinunciando a promuovere gli scambi culturali tra i giovani. 
Certo, dovremmo tenere alta l'attenzione, soprattutto in relazione alla questione irlandese, ma al contempo le nostre aziende potranno beneficiare di regole chiare contro qualsiasi forma di concorrenza sleale e a sostegno dei più alti standard in materia ambientale e sociale. 
Come accade con i paesi terzi, infatti, sarà importante continuare ad esercitare un monitoraggio adeguato sull'attuazione dell'accordo anche da parte del Parlamento. Un lungo e complesso negoziato che limita gli effetti negativi della Brexit: potremmo dire l'accordo migliore possibile per la peggiore delle decisioni. 
"
Nicola DANTI,2021-04-27,IT,Saving the summer tourism season - EU support to the hospitality sector (debate),https://www.europarl.europa.eu/doceo/document/CRE-9-2021-04-27-INT-2-297-0000_IT.html,"  Nicola Danti (Renew).   – Signora Presidente, signor Commissario, onorevoli colleghi, solo la libertà di movimento potrà garantire la ripresa di un settore, quello turistico, così fortemente colpito dalla pandemia. Ecco perché è di vitale importanza l'adozione di un certificato vaccinale comune a livello europeo che, assieme alla somministrazione dei vaccini, costituisce la vera soluzione alle restrizioni imposte dal virus. 
Certo, sappiamo che anche questa sarà una stagione di passaggio e che ancora ci vorrà tempo prima di poter ripopolare le nostre città d'arte deserte, di affollare i musei vuoti e i ristoranti, di restituire il lavoro alle guide turistiche e a tutti gli operatori del settore. 
Non possiamo permetterci che questa grave crisi passi invano. Dobbiamo immaginare un modo nuovo di fare turismo e i piani nazionali di ripresa e resilienza dovranno essere lo strumento per lanciare una serie di investimenti strategici per modernizzare il comparto. 
Scommettere sulla transizione verde, l'efficienza energetica, la circolarità, così come sulla trasformazione digitale sfruttando l'intelligenza artificiale, la robotica e i Big Data significa affrontare un cambiamento strutturale all'offerta turistica europea per un settore più moderno, più competitivo, più sostenibile.
"
Nicola DANTI,2021-03-25,IT,European strategy for data – Commission evaluation report on the implementation of the General Data Protection Regulation two years after its application (debate),https://www.europarl.europa.eu/doceo/document/CRE-9-2021-03-25-INT-2-056-0000_IT.html,"  Nicola Danti,  a nome del gruppo Renew. – Signora Presidente, onorevoli colleghi, signor Commissario, ogni secondo dai nostri satelliti, dagli apparati che ormai regolano la nostra vita, vengono prodotti globalmente miliardi di dati, dati che hanno l'enorme potenziale di aumentare la sostenibilità e l'efficientamento dei sistemi produttivi, dei trasporti, delle reti energetiche, dell'agricoltura, dei servizi sanitari – solo per citarne alcuni – e, non ultimo, di contribuire al raggiungimento degli ambiziosi obiettivi che ci siamo posti in campo climatico.
La sfida che dobbiamo vincere oggi è proprio quella dei dati non personali. Con la relazione che andiamo ad approvare il Parlamento sostiene con convinzione l'obiettivo di creare una governance europea dei dati che crei opportunità per il nostro sistema economico, in particolare per le piccole e medie imprese, rendendolo sempre più competitivo e innovativo e che miri al contempo a migliorare la quotidianità dei cittadini, dei lavoratori e dei consumatori.
Certo, ci sono anche rischi connessi all'utilizzo improprio o fraudolento dei dati che dovremmo saper prevenire per creare un clima di fiducia. Dobbiamo creare quindi regole chiare e facilmente applicabili che si basino su principi solidi, come l'interoperabilità, da una parte, e la tutela dei dati personali e la coerenza con il GDPR, dall'altra.
Abbiamo bisogno di un'Europa che investa su cloud, 5G, intelligenza artificiale, cibersicurezza, così come su formazione e competenze digitali; un'Europa che rimanga aperta al dialogo con i paesi partner e che guidi lo sviluppo di standard internazionali, promuovendo i propri valori a livello globale.
"
Nicola DANTI,2021-03-11,IT,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-113-0000_IT.html,"  Nicola Danti,  a nome del gruppo Renew. – Signora Presidente, onorevoli colleghi, signor Commissario, davanti al dramma che ha colpito l'ambasciatore italiano Luca Attanasio, il carabiniere Vittorio Iacovacci e il loro autista Mustapha Milambo, abbiamo un duplice dovere: accertare la verità e la responsabilità dei fatti accaduti e fare una promessa solenne, creare le condizioni affinché la Repubblica democratica del Congo, teatro di questa tragedia e di costanti violazioni dei diritti umani, di rapimenti, uccisioni di civili per mano di gruppi ribelli, intraprenda un percorso di pacificazione.
Le ingenti risorse naturali di cui è ricco il paese e di cui il mondo intero è affamato non sono opportunità di crescita e di benessere per il popolo congolese, ma fonte di violenza e sfruttamento.
La scorsa legislatura questo Parlamento ha approvato un importante regolamento sui minerali provenienti da zone di conflitto, uno strumento essenziale per contrastare il finanziamento di gruppi armati e il lavoro forzato. Una strada tracciata ma non ancora sufficiente.
Per onorare Luca, Vittorio, Mustafa, non ci resta che proseguire ancora più determinati in questa direzione.
"
Nicola DANTI,2021-02-10,IT,The state of play of the EU’s COVID-19 Vaccination Strategy (debate),https://www.europarl.europa.eu/doceo/document/CRE-9-2021-02-10-INT-3-129-0000_IT.html,"  Nicola Danti (Renew).   – Signor Presidente, onorevoli colleghi, signora Presidente della Commissione, nelle ultime settimane abbiamo assistito ad un crescendo di critiche nei confronti dell'Europa sull'approvvigionamento dei vaccini. Senza dubbio sono stati fatti errori dalla Commissione e dagli Stati membri e le critiche mosse sono anche condivisibili. Chiediamo su questo trasparenza e chiarezza, ma credo che al tempo stesso dovremmo essere onesti di fronte ai cittadini europei. Davvero pensiamo che se ciascun Stato membro avesse trattato per proprio conto con le case farmaceutiche oggi avremmo più vaccini? O vogliamo riconoscere che l'assenza dell'Europa avrebbe solo favorito uno o due grandi paesi a discapito di tutti gli altri?
Ecco, grazie alla strategia vaccinale, dal giugno scorso abbiamo contribuito a finanziare la ricerca diversificando i possibili fornitori. Concentriamoci adesso sugli sforzi per incalzare le case farmaceutiche, richiamandole agli impegni presi, vigilando sui possibili abusi e organizzando al meglio nei nostri paesi la somministrazione del vaccino. Indebolire le istituzioni europee non ci aiuterà ad archiviare il prima possibile questa brutta pagina della nostra vita.
"
Nicola DANTI,2021-02-09,IT,Establishing the Recovery and Resilience Facility (debate),https://www.europarl.europa.eu/doceo/document/CRE-9-2021-02-09-INT-2-037-0000_IT.html,"  Nicola Danti (Renew).   – Signora Presidente, onorevoli colleghi, signor Vicepresidente, signora Segretaria di Stato, solo un anno fa in quest'Aula nessuno avrebbe potuto immaginare una pandemia di tale portata, una pandemia che ci ha tolto affetti e che ha messo in crisi la nostra economia, ma che allo stesso tempo ci ha resi testimoni del riscatto dell'Europa. 
Certo, potremmo soffermarci sull'approccio intergovernativo con cui siamo arrivati al Recovery o sugli aspetti critici di questo regolamento. Tuttavia, credo che occorra mettere in evidenza la svolta storica che questo momento rappresenta per il processo di integrazione europea. Davanti alla crisi pandemica abbiamo scelto di fare debito comune, di distribuire le risorse in maniera solidale, di basare i piani nazionali di ripresa sulla coesione sociale e sulle sfide del domani: l'ambiente, il cambiamento climatico, a cui deve essere dedicato almeno il 37 % delle risorse, il digitale con almeno il 20 %, l'attenzione alle nuove generazioni.
Ad alcuni potrà sembrare poco - e per la mia idea di Europa lo è -, ma la strada giusta è stata imboccata. A noi e ai nostri paesi spetta percorrerla con coraggio e senza guardarsi indietro. 
"
Nicola DANTI,2021-01-19,IT,Connectivity and EU-Asia relations (continuation of debate),https://www.europarl.europa.eu/doceo/document/CRE-9-2021-01-19-INT-2-325-0000_IT.html,"  Nicola Danti (Renew).   – Signor Presidente, onorevoli colleghi, signor Commissario, la pandemia di COVID-19 ha messo in luce la necessità di promuovere un'autonomia strategica europea e, in particolare, di diversificare le catene di approvvigionamento rendendole pienamente resilienti.
In quest'ottica diviene ancora più importante sviluppare una connettività tra Unione europea e Asia che sia sempre più efficiente e sostenibile e che tenga conto anche delle potenzialità delle nuove rotte, come quella artica.
Una maggiore connettività porta con sé una naturale agevolazione del commercio e crea quindi opportunità di maggiore accesso ai rispettivi mercati, inclusi gli appalti e gli investimenti, e di dialogo su temi specifici come le sovvenzioni e la difesa dei diritti di proprietà intellettuale quale strumento per impedire l'ingresso delle merci contraffatte all'interno del mercato unico.
La cooperazione tra Unione europea e Asia in questo frangente non può tuttavia prescindere dalla necessità di forti impegni per lo sviluppo sostenibile, in materia ambientale e del lavoro, e per la difesa dei diritti umani, sui quali terremo alta l'attenzione.
"
Nicola DANTI,2020-12-14,IT,A new strategy for European SMEs (debate),https://www.europarl.europa.eu/doceo/document/CRE-9-2020-12-14-INT-1-136-0000_IT.html,"  Nicola Danti (Renew).   – Signor Presidente, onorevoli colleghi, signora Commissaria, la crisi attuale rischia di far pagare il conto più alto alle piccole e medie imprese. Ecco perché è indispensabile garantire loro liquidità e stanziare risorse per renderle protagoniste nelle sfide del futuro, quale la rivoluzione green e quella digitale. 
La relazione che voteremo ha il merito di riconoscere alle PMI il ruolo di vera e propria spina dorsale dell'economia comunitaria, di evidenziare l'importanza di una sempre maggiore semplificazione amministrativa e di un supporto adeguato per la ricerca di innovazione. La necessità, dunque, di creare un ecosistema economico favorevole che consenta alle PMI di dispiegare appieno il loro potenziale. 
Le PMI sono anche un pilastro dell'export europeo. Tale vocazione deve essere sostenuta con azioni di sensibilizzazione sulle opportunità che derivano dagli accordi commerciali e con l'inclusione in questi ultimi di capitoli dedicati, al fine di negoziare condizioni preferenziali di accesso ai mercati esteri, abbattere le barriere non tariffarie e migliorare la cooperazione regolamentare. 
"
Nicola DANTI,2020-10-22,IT,State of the Energy Union (debate),https://www.europarl.europa.eu/doceo/document/CRE-9-2020-10-22-INT-4-098-0000_IT.html,"  Nicola Danti (Renew).   – Signor Presidente, signora Commissaria, onorevoli colleghi, la relazione sullo stato dell'Unione dell'energia nel 2020 mette un giusto accento sull'impatto della pandemia in questo settore e propone una fase di ripresa che sia in linea con gli obiettivi della transizione digitale e verde. 
In questo senso, sono convinto che proprio lo strumento di ripresa e resilienza potrà dare un nuovo slancio agli Stati membri, che dovranno destinare almeno il 37 % delle risorse di ciascun piano alla transizione climatica. Il Covid inoltre ha messo ancora più in luce la necessità per l'Unione europea di ridurre la vulnerabilità e la dipendenza estera anche in questo campo, migliorando la resilienza e la diversificazione delle catene di approvvigionamento, nonché la capacità di stoccaggio.
Tutti gli Stati membri dovranno continuare a contribuire affinché i target del 2030 prima, e l'obbiettivo della neutralità climatica nel 2050 poi siano raggiungibili nella pratica, coerentemente con gli impegni presi con l'accordo di Parigi. Questo non significa imporre una strategia di decrescita industriale, ma avviare un processo di trasformazione energetica in modo deciso in tutti i settori, come ripensare radicalmente anche le nostre abitudini. Penso alla mobilità Smart, ai combustibili alternativi, alla conversione delle industrie ad alto impiego energetico e alla digitalizzazione delle infrastrutture energetiche; non ultimo, penso al ruolo giocato dall'idrogeno che, in un sistema energetico integrato ha la possibilità di favorire la decarbonizzazione dell'industria dei trasporti, della produzione di energia elettrica e dell'edilizia in tutta Europa. 
Servono però le risorse adeguate, signora Commissaria, lo sviluppo di sistemi energetici ed economici sempre più sostenibili dipenderà dagli investimenti in ricerca e innovazione, investimenti in grado di aumentare ulteriormente la competitività delle energie rinnovabili, soprattutto in termini di fabbisogno energetico e di costi. 
"
Nicola DANTI,2020-10-06,IT,Conclusions of the Special European Council meeting of 1 and 2 October 2020 - Preparation of the European Council meeting of 15 and 16 October 2020 (continuation of debate),https://www.europarl.europa.eu/doceo/document/CRE-9-2020-10-06-INT-2-065-0000_IT.html,"  Nicola Danti (Renew).   – Signor Presidente, onorevoli colleghi, la pandemia ha mostrato la vulnerabilità europea, mettendo in pericolo la salute e la vita di milioni di cittadini.
Ora dobbiamo dimostrare di aver imparato la lezione e non solo nel campo sanitario. La sfida è quella di garantire un ambiente digitale resiliente, in grado di proteggere la sicurezza dei cittadini, la loro privacy, i loro dati, il sistema produttivo e la proprietà intellettuale, nonché in grado di fronteggiare le minacce informatiche.
Per troppi anni gli Stati membri hanno dimostrato poca ambizione – come è accaduto per la direttiva NIS, per l'atto europeo di cibersicurezza o per la gestione e il dispiegamento del 5G. Sfruttare le opportunità della rivoluzione digitale, minimizzandone però i rischi, è diventata una priorità della nuova Commissione.
In questa direzione apprezziamo la decisione di destinare almeno il 20 % delle risorse del Recovery Fund alla trasformazione digitale. Si tratta certamente di mantenere competitivo il nostro sistema produttivo, anche quello più tradizionale delle piccole e medie imprese, ma allo stesso tempo garantire libertà e sovranità tecnologica, presupposti essenziali per la nostra democrazia.
"
Nicola DANTI,2020-05-13,IT,"Conclusions of the extraordinary European Council meeting of 23 April 2020 - New MFF, own resources and Recovery plan (debate)",https://www.europarl.europa.eu/doceo/document/CRE-9-2020-05-13-INT-1-107-0000_IT.html,"  Nicola Danti (Renew).   – Signor Presidente, onorevoli colleghi, il Consiglio europeo ha finalmente deciso un programma serio di interventi per far fronte alla crisi del coronavirus. Certo, avrebbe potuto e dovuto farlo prima.
Ora ci aspettiamo che la Commissione presenti una proposta operativa per il recovery plan adeguata per qualità e per quantità: la posta in gioco non è solo sconfiggere la Covid-19 ma rendere l'Europa resiliente al virus della disgregazione che, questo sì, è fortemente alimentato da paesi stranieri.
Signor Presidente, cari colleghi, a noi non è chiesto solo un intervento economico per sostenere i paesi e le popolazioni in difficoltà, a noi è chiesto di restituire un sogno, una visione e un'anima a questa Europa. Tutti sono chiamati a scelte complesse e anche controverse. Non domandiamoci solo cosa dobbiamo fare, ma perché dobbiamo farlo!
Nella risposta a questa domanda troveremo il coraggio, l'ambizione e la visione di futuro di cui abbiamo bisogno per affrontare il tempo difficile che ci è dato di vivere.
"
Nicola DANTI,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-051-0000_IT.html,"  Nicola Danti (Renew).   – Signora Presidente, onorevoli colleghi, il coronavirus sta mettendo in pericolo la vita di tanti cittadini di tutti i paesi europei.
La tutela della salute è quindi una priorità assoluta: per raggiungere questo obiettivo le Istituzioni europee devono mettere a punto una strategia comune di contrasto alla diffusione, sostenere un rapido approvvigionamento dei dispositivi medici per la cura e finanziare la ricerca per la scoperta di un vaccino che possa debellare il virus.
Purtroppo all'emergenza sanitaria corrispondono già oggi pesanti conseguenze economiche: dobbiamo sostenere il sistema produttivo, avviare un grande piano di investimenti pubblici, permettere che gli Stati membri e gli operatori economici siano in grado di adottare misure straordinarie per difendere il lavoro, garantire liquidità, proteggere dalla speculazione i bilanci nazionali.
Signora Presidente, onorevoli colleghi, in questi giorni decine di migliaia di medici, infermieri e ricercatori stanno lavorando senza sosta per salvare vite umane, con turni massacranti e senza giorni di riposo. L'Europa, e noi, dobbiamo essere all'altezza della generosità, dell'altruismo e della professionalità di queste donne e di questi uomini.
"
Nicola DANTI,2020-02-11,IT,Conclusion of the EU-Viet Nam Free Trade Agreement - Conclusion of the EU-Viet Nam Free Trade Agreement (Resolution) - EU-Viet Nam Investment Protection Agreement - EU-Viet Nam Investment Protection Agreement (Resolution) (debate),https://www.europarl.europa.eu/doceo/document/CRE-9-2020-02-11-INT-2-101-0000_IT.html,"  Nicola Danti (S&D).   – Signora Presidente, onorevoli colleghi, signor Commissario, i dati ci dicono che nel 2018 l'interscambio commerciale di beni tra l'Unione europea e il Vietnam è pari a circa 40 milioni di euro. Questo significa che già oggi il Vietnam è un partner commerciale importante e che ogni giorno i nostri cittadini usano prodotti ""made in Vietnam"". 
Questo accordo può migliorare le relazioni commerciali e politiche con un partner strategico in un'area molto importante come il sud-est asiatico, inquadrando queste relazioni in un sistema di regole certe e condivise.
Il Vietnam, in questi anni ha avviato un percorso di riforme significative, soprattutto sul diritto del lavoro, i cui progressi sono stati certificati dall'Organizzazione mondiale del lavoro. Certo, questo è solo un punto di partenza e dovremmo pretendere sia su questo che sul rispetto dei diritti umani e delle libertà di espressione fatti e atti concreti da parte delle autorità vietnamite. 
In questo senso l'accordo commerciale rappresenta una leva importante nelle mani dell'Unione europea per stimolare e richiamare il Vietnam al rispetto degli impegni solennemente presi. 
"
Nicola DANTI,2020-01-14,IT,Situation in Venezuela after the illegal election of the new National Assembly Presidency and Bureau (parliamentary coup) (debate),https://www.europarl.europa.eu/doceo/document/CRE-9-2020-01-14-INT-2-489-0000_IT.html,"  Nicola Danti (S&D).   – Signora Presidente, onorevoli colleghi, signor Alto rappresentante, solo pochi giorni fa abbiamo assistito all'ennesimo atto di violenza e di sopraffazione di Maduro, che con il suo regime ha condannato alla fame, all'esodo e alla morte per malattie banali un popolo che abita uno dei posti più ricchi della Terra.
Voglio dare quattro numeri. Il primo: 4 milioni e mezzo sono i profughi venezuelani che hanno già lasciato il paese; 11 sono i chilogrammi di peso medio che hanno perso i venezuelani nel 2017; 85 è la percentuale delle medicine impossibili o difficili da reperire secondo l'Organizzazione mondiale della sanità; 95 è la percentuale di contrazione del PIL dal 2013 secondo il Fondo monetario internazionale.
Signor Alto rappresentante, l'Unione europea, che ha a cuore la democrazia, la libertà e la vita dei venezuelani, deve, attraverso la propria diplomazia e attraverso le sanzioni che Lei ha annunciato, costringere alla resa il regime di Maduro e supportare il processo verso nuove elezioni democratiche.
Un segnale forte, che deve essere lanciato non solo al regime venezuelano ma anche ai suoi sostenitori globali, prima fra tutti la Russia.
"
Nicola DANTI,2019-12-18,IT,Compatibility between the current EU - Mercosur Free Trade Agreement and the Commission's proposal for a European Green Deal (topical debate),https://www.europarl.europa.eu/doceo/document/CRE-9-2019-12-18-INT-3-378-0000_IT.html,"  Nicola Danti (S&D).   – Signora Presidente, signor Commissario, onorevoli colleghi, io sono stupito perché i Verdi oggi hanno proposto non un dibattito generale sulla compatibilità del nuovo New Deal europeo con i trattati commerciali, ma uno specifico sul Mercosur. 
Ecco io vorrei citare un paio di dati. Il primo, l'Europa rappresenta il 9 % delle emissioni in atmosfera, i quattro paesi del Mercosur il 3,5 % e tali emissioni credo siano ampiamente compensate con un’estesa superficie boscata e una densità di popolazione tra le più basse del pianeta. 
Inoltre, sul capitolo dello sviluppo sostenibile, che è un capitolo essenziale di questo accordo, io credo che questo capitolo sia la migliore garanzia per la tutela della biodiversità, per la tutela della deforestazione e per il mantenimento degli impegni che questi governi hanno preso con l'accordo della Conferenza di Parigi ed è anche la migliore garanzia sulle politiche scellerate del presidente Bolsonaro per evitare che continui in quello che lui ha fatto.
Infine, cari colleghi, si possono avere dubbi su questo trattato, ne abbiamo tutti noi, ma credo che la motivazione adottata dai colleghi dei Verdi sia del tutto inconsistente. 
"
Nicola DANTI,2019-11-26,IT,Measures to address the impact on European agriculture of the WTO ruling on the Airbus dispute (debate),https://www.europarl.europa.eu/doceo/document/CRE-9-2019-11-26-INT-2-413-0000_IT.html,"  Nicola Danti (S&D).   – Signora Presidente, onorevoli colleghi, signora Commissaria, negli ultimi mesi abbiamo assistito a una escalation delle frizioni commerciali tra Stati Uniti ed Europa: prima i dazi imposti sulle nostre importazioni di acciaio e alluminio, poi la ritorsione americana a seguito della sentenza Airbus. Trump sta evidentemente utilizzando i dazi per creare consenso elettorale in vista delle prossime presidenziali. Nei prossimi mesi arriverà un'analoga sentenza OMC sui sussidi americani erogati alla Boeing, che ci permetterà di imporre dazi a nostra volta.
In questo scenario dobbiamo essere capaci di mettere a freno questa guerra commerciale. Da questo braccio di ferro non uscirà alcun vincitore. I benefici temporanei sono solo un'illusione, le due economie ne soffriranno in modo significativo. La via da percorrere sta nella ricerca di un dialogo politico. Nel frattempo dobbiamo sostenere i settori colpiti dai dazi americani, in modo particolare quelli del settore agroalimentare, ed evitare che vengano penalizzati quei paesi europei non coinvolti nei sussidi al consorzio Airbus.
"
Nicola DANTI,2019-11-26,IT,Crisis of the WTO Appellate Body (debate),https://www.europarl.europa.eu/doceo/document/CRE-9-2019-11-26-INT-2-449-0000_IT.html,"  Nicola Danti (S&D).   – Signora Presidente, onorevoli colleghi, signora Commissario, nonostante la richiesta di oltre 100 Stati membri dell'Organizzazione mondiale del commercio, il 10 dicembre l'Organo di appello di risoluzione delle controversie smetterà di funzionare e, con esso, verrà assestato un duro colpo alla credibilità di queste istituzioni.
Dietro una vicenda apparentemente molto tecnica si nasconde uno scontro tutto politico e ideologico: lo scontro tra i sostenitori, anche se critici, del sistema multilaterale e coloro che invece intendono sgretolare la governance internazionale costruita faticosamente in molti anni.
Senza dubbio l'OMC non funziona. Da tempo l'agenda multilaterale è pressoché ferma, con la conseguente moltiplicazione degli accordi bilaterali. Ma la decisione di bloccare un organo essenziale per il funzionamento dell'OMC da parte dell'amministrazione Trump è parte di una politica che vuole un sistema di relazioni internazionali basate sulla legge del più forte e del protezionismo ideologico.
Ma prestiamo attenzione a questa deriva pericolosa, poiché rischia di portare indietro le lancette dell'orologio della storia. La complessità dei processi di globalizzazione necessita di regole efficaci ma condivise, a tutela dei cittadini che invocano processi decisionali più democratici e trasparenti e a tutela delle imprese che chiedono norme e standard globali uniformi per accrescere scambi ed export.
O il commercio internazionale contribuirà a rendere le nostre società più giuste e le nostre economie più sostenibili o diventerà solo una leva di strumentalizzazione politica ad uso e consumo del populista di turno.
"
Nicola DANTI,2024-02-06,IT,"Conclusions of the European Council meetings, in particular the special European Council meeting of 1 February 2024 (debate)",https://www.europarl.europa.eu/doceo/document/CRE-9-2024-02-06-INT-2-031-0000_IT.html,"  Nicola Danti (Renew).   – Signora Presidente, onorevoli colleghi, finalmente il Presidente Michel, il Consiglio europeo, ha messo in un angolo Orbán. Dobbiamo imparare, però, la lezione. Chi pensa di ricattare l'Europa non va assecondato, ma isolato e combattuto, fino a utilizzare, se necessario, l'articolo 7 dei Trattati per privare l'Ungheria del diritto di voto e sospenderla dai finanziamenti comunitari. Grazie a questa strategia possiamo continuare a dare il nostro aiuto ai fratelli ucraini, che lottano per la libertà di tutti, fornendo loro assistenza finanziaria vitale.
Bene anche le notizie che arrivano a proposito della piattaforma STEP per le tecnologie strategiche, che vede l'allocazione di maggiori risorse. Ma, fatemelo dire, cari colleghi, se vogliamo essere seri su transizione verde e autonomia strategica, non può bastare una rimodulazione di pochi miliardi. Per garantire la sovranità dell'Unione nei settori strategici serve un vero piano europeo di investimenti, che consenta di sostenere le industrie nella transizione e ridurre le dipendenze, senza fare affidamento esclusivamente su aiuti di Stato che distorcono il mercato. Solo scommettendo davvero sul nostro tessuto industriale, con visione e coraggio, potremo far fronte alle sfide del futuro. 
"
Nicola DANTI,2024-02-05,IT,"Situation of prisoners in Hungarian jails, including the case of Ilaria Salis (debate)",https://www.europarl.europa.eu/doceo/document/CRE-9-2024-02-05-INT-1-057-0000_IT.html,"  Nicola Danti,  a nome del gruppo Renew. – Signora Presidente, onorevoli colleghi, c'è un problema che riguarda molti paesi europei, a partire dal mio: quello del rispetto dei diritti dei detenuti. Un tema sul quale le istituzioni europee devono prendere sempre maggiore coscienza, evitando di rifugiarsi in facili ""no comment"" per il fatto che questa è materia di competenza nazionale. Perché, parafrasando una frase attribuita a Voltaire, è dalle carceri che si misura la civiltà della nostra Unione.
Potremmo allora parlare delle condizioni di carcerazione, mai smentite da nessuna autorità belga, riservate alla nostra collega Kaili, o di quelle presenti in molti istituti penitenziari italiani, dove il sovraffollamento e la mancanza di servizi essenziali degradano la vita dei detenuti, portandoli talvolta al suicidio, quando invece il dovere principale che spetta allo Stato, con la detenzione, è quello della rieducazione e del reinserimento sociale.
O potremmo parlare del caso di Filippo Mosca, detenuto in Romania, a cui sono stati negati i diritti base durante il dibattimento processuale, e che, soprattutto, è recluso in un carcere rumeno in condizioni inumane.
E potremmo infine parlare del caso di Ilaria Salis. Ben prima delle scioccanti immagini dell'aula giudiziaria, io e altri colleghi avevamo chiesto di porre l'attenzione sulla situazione detentiva e processuale di Ilaria. Non spetta a noi dire e giudicare se e per cosa è colpevole, ma spetta a noi verificare se la magistratura, in un paese in cui il potere giudiziario è totalmente asservito al potere politico, faccia il suo dovere in modo imparziale. Tocca a noi verificare che siano rispettati i diritti umani durante lo stato detentivo dell'imputata e tocca a noi alzare forte la voce quando ci troviamo davanti alle immagini di una giovane donna, incatenata mani e piedi e al guinzaglio davanti alle telecamere, che ledono la dignità umana.
Avremmo voluto sentire su questo anche la voce del nostro capo del governo, Giorgia Meloni, e invece abbiamo solo sentito un reticente silenzio, per evitare di disturbare l'amico Orbán, che si appresta ad accogliere nel proprio gruppo politico europeo. Cari colleghi, un capo del governo che non è in grado di difendere la dignità di un proprio cittadino non sarà mai in grado di difendere il proprio paese.
"
Nicola DANTI,2024-01-17,IT,Conclusions of the European Council meeting of 14-15 December 2023 and preparation of the Special European Council meeting of 1 February 2024 - Situation in Hungary and frozen EU funds (joint debate - European Council meetings),https://www.europarl.europa.eu/doceo/document/CRE-9-2024-01-17-INT-3-073-0000_IT.html,"  Nicola Danti (Renew).   – Signor Presidente, onorevoli colleghi, diamo il benvenuto alla presidenza belga del Consiglio. Cambiano le presidenze ma i problemi restano, e soprattutto resta il problema Orbán: il cavallo di Troia di Putin nelle istituzioni comunitarie.
La possibilità che nel prossimo semestre possa sommare alla carica di presidente di turno quella di presidente del Consiglio europeo lascia atterriti, ma lasciano atterriti i suoi ricatti con cui tiene sotto scacco l'Europa e il sostegno all'Ucraina.
Proprio mentre il fantasma di Trump si riaffaccia negli Stati Uniti e le opinioni pubbliche del continente sembrano ormai assuefatte alla guerra, l'Europa deve dimostrare di esserci. Abbiamo bisogno di continuare a sostenere il popolo ucraino, rilanciando con forza il messaggio che al loro fianco difendiamo la nostra libertà.
Se cade l'Ucraina, altre democrazie europee seguiranno. E se Orbán ancora una volta non ci sta, non possiamo comprare il suo sostegno con qualche miliardo. La soluzione è una sola: isolarlo per il bene dell'Ucraina, dell'Europa e di tutto il continente.
"
Nicola DANTI,2024-01-17,IT,Geothermal energy (debate),https://www.europarl.europa.eu/doceo/document/CRE-9-2024-01-17-INT-3-468-0000_IT.html,"  Nicola Danti (Renew).   – Signora Presidente, signor Commissario, onorevoli colleghi, oltre il 15 % del consumo di energia elettrica al 2040: questo è il potenziale che l'energia geotermica ha per il nostro continente.
Sfruttare il calore della terra è quindi un tassello fondamentale per raggiungere la neutralità climatica tramite una fonte di approvvigionamento che, a differenza del fotovoltaico e dell'eolico, non necessita di materie prime provenienti da paesi terzi e non soffre di problemi di intermittenza.
Eppure, nonostante il grande potenziale, sono poche le aree che fanno della geotermia un'eccellenza. Tra queste vi è certamente la mia regione, la Toscana, che fin dal 1905 sfrutta in maniera efficace il calore terrestre con picchi di produzione elettrica, oltre il 30 % del proprio fabbisogno regionale.
Serve allora fare di più per cogliere le opportunità che la geotermia offre. Serve una strategia europea che metta al centro lo sviluppo di competenze tecnologiche, investimenti europei in ricerca e sviluppo, la semplificazione di norme e autorizzazioni e, infine, dei metodi comuni di raccolta e condivisione dei dati sul sottosuolo.
Cari colleghi, promuovendo lo sviluppo della geotermia rafforzeremo la nostra indipendenza energetica e renderemo la nostra Unione più pulita e sicura.
"
Nicola DANTI,2024-01-16,IT,"Fight against the resurgence of neo-fascism in Europe, also based on the parade that took place in Rome on 7 January (debate)",https://www.europarl.europa.eu/doceo/document/CRE-9-2024-01-16-INT-2-434-0000_IT.html,"  Nicola Danti (Renew).   – Signor Presidente, signora Commissaria, onorevoli colleghi, le immagini che abbiamo visto in questi giorni in Italia hanno riportato alla mente tristi ricordi del secolo scorso; triste come il silenzio di Giorgia Meloni a riguardo.
Come in altri paesi, anche in Italia c'è sempre stata una piccola minoranza di nostalgici del fascismo; a differenza di altre forze politiche di opposizione, in Italia noi non abbiamo mai usato l'allarme di ritorno al fascismo per contrastare la premier. A preoccuparci piuttosto l'incapacità di governare, come palesato dall'ultima legge di bilancio e da scelte irresponsabili come quella sul MES.
Eppure, davanti ai fatti di Acca Larentia ci saremmo aspettati una parola dal capo del governo, da qualche esponente del suo partito o della sua famiglia – che spesso coincidono. Abbiamo invece sentito solo un silenzio assordante e blande giustificazioni.
Cari colleghi, è chiaro: il filo che lega Giorgia Meloni e Fratelli d'Italia al mondo neofascista non è ancora stato reciso e la fiamma tricolore nel proprio simbolo elettorale ne è la dimostrazione.
Ciò rappresenta un problema per l'Italia, per l'Europa e per chi, in questo Parlamento, pensa di poter costruire maggioranze con tali forze politiche.
"
Nicola DANTI,2023-12-12,IT,Framework for ensuring a secure and sustainable supply of critical raw materials (debate),https://www.europarl.europa.eu/doceo/document/CRE-9-2023-12-12-INT-2-063-0000_IT.html,"  Nicola Danti (Renew).   – Signor Presidente, signor Commissario, onorevoli colleghi, dopo la pandemia e la guerra in Ucraina, la transizione verde oggi ci pone davanti a nuove vulnerabilità strategiche, quelle sulle materie prime fondamentali per la produzione di pannelli solari, pale eoliche, batterie e molto altro.
Per questo il voto di oggi è un tassello fondamentale per creare una nuova capacità di estrazione e raffinazione in Europa, per assicurare tassi più elevati di riciclo e per rafforzare la nostra autonomia strategica.
Ma per essere più liberi serve anche un nuovo protagonismo globale; serve scommettere sulla diversificazione e sugli accordi commerciali con gli altri continenti, abbandonando la logica mercantile e impostando invece partenariati di lungo periodo con il Sud del mondo, offrendo una prospettiva di cooperazione ad Africa e America del Sud.
Cari colleghi, di fronte al cambiamento climatico e alle sfide che ci attendono non possiamo fare come i sovranisti, negando i problemi e negando le soluzioni, perché la più grande vulnerabilità che abbiamo è quella che viene da chi pensa che ciascun piccolo Stato possa affrontare le sfide del futuro, senza capire invece che multilateralismo e cooperazione globale sono un elemento imprescindibile per affrontare i problemi del nostro tempo.
"
