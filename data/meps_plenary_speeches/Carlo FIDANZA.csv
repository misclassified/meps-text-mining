MP,Date,Language,Title,Url,Content
Carlo FIDANZA,2023-11-21,IT,Proposals of the European Parliament for the amendment of the Treaties (debate),https://www.europarl.europa.eu/doceo/document/CRE-9-2023-11-21-INT-2-304-0000_IT.html,"  Carlo Fidanza (ECR).   – Signor Presidente, signora Commissaria, onorevoli colleghi, pare che in quest'Aula siamo tutti concordi nel volere un'Unione europea più efficace nel rispondere alle tante sfide che abbiamo di fronte. Ma, come spesso accade qui, dietro motivazioni condivisibili, si nasconde il solito vecchio progetto federalista: spogliare gli Stati membri della loro sovranità, accentrare sempre più poteri a Bruxelles, fare della Commissione e della Corte di giustizia le avanguardie di un'agenda progressista da imporre a governi ribelli a colpi di norme e sentenze. 
Un disegno che vuole rendere l'UE meno democratica e più centralista. Un superstato nel quale pochi grandi Paesi deciderebbero per tutti gli altri, nel quale la Commissione verrebbe nominata su base politica, impedendo ai Paesi più piccoli o a quelli non allineati politicamente di essere rappresentati. Un superstato con decine di nuove competenze per poter imporre da Bruxelles norme che nei singoli Paesi non hanno la forza di approvare. 
Di fronte a questo disegno voglio fare un appello agli amici del PPE: non fatevi ingannare! Nessuno di questi apprendisti stregoni vuole un'Europa più forte. Vogliono solo Stati nazionali più deboli e governi di centro-destra con le mani legate. Non era questo il grande sogno dei padri fondatori, quelli del motto ""uniti nella diversità"", quelli che hanno scolpito nei trattati il principio di sussidiarietà. 
Ripartiamo da quei valori e da quel progetto e mettiamo da parte una volta per tutte le utopie antinazionali, e quindi antieuropee, della sinistra.
"
Carlo FIDANZA,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-098-0000_IT.html,"  Carlo Fidanza (ECR).   – Signor Presidente, onorevoli colleghi, se l'Europa finora ha fallito sulle politiche migratorie, è proprio per responsabilità di coloro che, anche oggi, si sono scagliati contro le presunte politiche securitarie, autoritarie e inumane della destra. Ipocriti, ipocriti perché abbiamo visto governi di sinistra o liberali in Europa sparare sui migranti, respingere donne incinte e bambini, proporre di schedare i migranti in Ruanda e ripristinare controlli alle frontiere interne mentre finanziano le ONG che trasportano clandestini verso le nostre coste. I cittadini europei sono stufi di questa falsa morale.
Abbiamo pochi strumenti, utilizziamoli. Abbiamo un accordo con la Tunisia per fermare questi traffici e lo state boicottando. Abbiamo un piano di azione in dieci punti e fate finta che non esista. Insistete con le fallimentari politiche di ridistribuzione e con l'idea assurda di una Mare Nostrum europea. E invece, l'unico modo per stroncare questo business disumano e garantire un'immigrazione regolata e compatibile è fermare le partenze.
"
Carlo FIDANZA,2023-10-04,IT,"Human rights situation in Afghanistan, in particular the persecution of former government officials",https://www.europarl.europa.eu/doceo/document/CRE-9-2023-10-04-INT-3-446-0000_IT.html,"  Carlo Fidanza,  autore. – Signor Presidente, onorevoli colleghi, signor Commissario, è stato un onore accogliere oggi al Parlamento europeo Ahmad Massoud, leader del Fronte di resistenza nazionale dell'Afghanistan e figlio del leggendario comandante Ahmad Shah Massoud, il ""Leone del Panjshir"", che guidò la lotta del popolo afghano contro l'invasore sovietico e poi contro il fondamentalismo islamico, trovando la morte per mano di Al Qaeda proprio due giorni prima dell'11 settembre del 2001.
I talebani, dopo il ritiro occidentale e il ritorno al potere, non sono cambiati. Un regime totalitario che ha annullato i diritti umani, i diritti delle donne e quelli delle minoranze religiose, ora perseguita gli ex ufficiali dei precedenti governi e governa con il terrore della legge islamica.
In più di vent'anni l'Occidente, l'Europa e l'Italia hanno pagato un tributo di sangue altissimo per debellare i santuari del terrorismo internazionale e restituire una speranza di libertà al popolo afghano. Quel tributo va onorato oggi, sostenendo con più forza la resistenza anti talebana per contribuire alla costruzione di un Afghanistan finalmente decentralizzato e democratico.
"
Carlo FIDANZA,2023-10-02,IT,Order of business,https://www.europarl.europa.eu/doceo/document/CRE-9-2023-10-02-INT-1-047-0000_IT.html,"  Carlo Fidanza (ECR).   – Signora Presidente, onorevoli colleghi, io francamente rimango basito dalle argomentazioni che ho ascoltato dal collega, che mi fanno pensare che il dibattito che si vuole organizzare in quest'Aula sia del tutto strumentale. Ho sentito parlare di cose che in Italia non esistono, di cui nessun italiano ha consapevolezza.
Non c'è stato un solo atto, dall'inizio del governo guidato da Giorgia Meloni, che abbia in qualche modo peggiorato la situazione degli omosessuali in Italia. Non c'è stata una sola normativa varata dal governo di centrodestra in Italia che possa avere in qualche modo colpito gli omosessuali. Questa che voi state raccontando è una falsa propaganda e, se pensate di fare un dibattito sulla base di falsità e menzogne come questa, ve lo voterete da soli, perché noi non siamo d'accordo.
"
Carlo FIDANZA,2023-09-13,IT,State of the Union (debate),https://www.europarl.europa.eu/doceo/document/CRE-9-2023-09-13-INT-3-029-0000_IT.html,"  Carlo Fidanza (ECR).   – Signora Presidente, onorevoli colleghi, Presidente von der Leyen, abbiamo ascoltato una sorta di manifesto elettorale, in parte condivisibile, in parte no, in parte in estremo ritardo. 
Ecco le nostre priorità per i prossimi mesi: occorre riformare la governance economica mettendo al centro crescita e investimenti, interrompendo i continui insensati rialzi dei tassi da parte della BCE, che non abbattono l'inflazione ma causano recessione.
Occorre una transizione ecologica fondata sul realismo e non su obiettivi ideologici che uccidono manifattura e agricoltura, consegnandoci mani e piedi alla Cina. Occorre ridurre la proliferazione normativa che uccide le nostre imprese con vincoli e burocrazia e riportare in Europa le produzioni strategiche.
Infine, le decisioni assunte ieri dai governi francese e tedesco – a proposito, la sinistra delle porte aperte su questo non ha avuto nulla da dire – rendono ancora più urgente una soluzione concreta contro il traffico di esseri umani e contro l'immigrazione illegale che rende insicure le nostre città. Dalle parole ai fatti.
"
Carlo FIDANZA,2023-07-10,IT,Industrial Emissions Directive - Industrial Emissions Portal - Deployment of alternative fuels infrastructure - Sustainable maritime fuels (FuelEU Maritime Initiative) - Energy efficiency (recast) (joint debate - Fit for 55 and Industrial Emissions),https://www.europarl.europa.eu/doceo/document/CRE-9-2023-07-10-INT-1-057-0000_IT.html,"  Carlo Fidanza,  a nome del gruppo ECR. – Signora Presidente, signora Vicepresidente, onorevoli colleghi, green, sostenibilità, decarbonizzazione sono il mantra che ha portato alla presentazione del pacchetto Fit for 55.
Anche in questa sessione voteremo una serie di provvedimenti che ne fanno parte e che risentono tutti dello stesso vizio di origine: ci stanno chiedendo di fare una costosissima rivoluzione industriale verde per contribuire di uno ""zero virgola"" alla riduzione delle emissioni globali, mentre i paesi più inquinanti si arricchiranno, vendendoci quello che serve alla nostra transizione, realizzato grazie a nuove centrali a carbone e magari grazie al lavoro minorile.
Le transizioni, la storia ce lo insegna, offrono opportunità ma presentano il conto: intere filiere industriali che rischiano di saltare, lavoratori disoccupati, famiglie in difficoltà. E chi paga questo conto? Le imprese, i cittadini o, nelle migliori delle ipotesi, gli Stati membri, che poi siamo sempre noi, ai quali non viene nemmeno concesso di scorporare quegli investimenti obbligatori dai parametri del debito.
Un'impostazione centralista, a tratti totalitaria, fondata su analisi di impatto discutibili, sulla costante violazione del principio di neutralità tecnologica, sulla mancata fiducia nelle imprese – da sempre il miglior volano all'innovazione – sulla corsa sfrenata all'elettrico tutto e subito, che ci consegnerà alla dipendenza dalla Cina proprio mentre ci liberiamo faticosamente da quella della Russia.
Non paghi di voler mettere in ginocchio l'automotive, i trasporti, la meccanica, la chimica, la farmaceutica e molti altri settori manifatturieri, il commissario Timmermans e il suo collettivo ultra-ambientalista, spalleggiati dalle sinistre verdi e rosse, provano a dare il colpo di grazia anche al settore agroalimentare. Lo fanno già da tempo, a dire il vero.
Oggi rilanciano con la legge sul ripristino della natura e provano il colpo di grazia con la direttiva sulle emissioni industriali, che vorrebbe di fatto equiparare gli allevamenti bovini alle fabbriche inquinanti, con esiti disastrosi per il settore, per la nostra stessa sicurezza alimentare e, in fondo, anche per l'ambiente perché saremmo costretti a maggiori importazioni da paesi terzi molto meno sostenibili di noi.
Ma ormai il re è nudo e non vi basterà la giovane Greta, qui tra qualche ora; tra un anno saranno i cittadini europei a presentarvi il conto.
"
Carlo FIDANZA,2023-06-13,IT,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-168-0000_IT.html,"  Carlo Fidanza (ECR).   – Signora Presidente, onorevoli colleghi, signora Commissaria, qualcuno dice che forse l'Unione europea si è spinta troppo in là e troppo presto rispetto all'evoluzione dell'intelligenza artificiale che ancora conosceremo nei prossimi mesi e anni. Forse sì, ma oggi, oltre a discutere il dettaglio normativo, è importante affermare un principio: qualsiasi evoluzione tecnologica, tanto più questa che può anche avere impatti disumanizzanti, deve essere messa al servizio dell'uomo. 
Ecco perché è importante dotarci di uno strumento normativo che definisca che non tutte le infrastrutture hanno la stessa pericolosità e che diritti fondamentali, quali la proprietà intellettuale, la privacy e la tutela dei consumatori, o valori come la democrazia, la libertà di espressione, la dignità umana e la sicurezza non possono essere minati.
È fondamentale anche contemperare le esigenze dell'innovazione e della competitività del nostro sistema produttivo con l'occupazione e la tenuta sociale. Ma è anche fondamentale tenere aperta la finestra per governare i futuri avanzamenti ed evitare di trovarci, a breve, nella condizione paradossale di dover inseguire gli altri giganti globali che nel frattempo saranno andati avanti più in fretta di noi. 
"
Carlo FIDANZA,2023-06-13,IT,Situation in Nicaragua (debate),https://www.europarl.europa.eu/doceo/document/CRE-9-2023-06-13-INT-2-325-0000_IT.html,"  Carlo Fidanza (ECR).   – Signor Presidente, onorevoli colleghi, signor Alto rappresentante, da tempo denunciamo il deterioramento dei diritti umani e la sempre più pesante repressione di ogni voce libera da parte del regime comunista Ortega-Murillo. 
L'ultima notizia è di qualche giorno fa. Il regime, nella sua criminale crociata contro la Chiesa cattolica, ha bloccato i conti bancari delle diocesi. Pochi giorni prima erano state espulse delle suore che lavoravano in una casa di cura per anziani e arrestati altri tre sacerdoti. Sono vietate le processioni, vengono chiuse le scuole, le università e le radio di ispirazione cattolica. 
La Chiesa in Nicaragua è per milioni di cittadini l'unica speranza di libertà in un paese dilaniato dalla povertà e dalla dittatura. L'Europa deve farsi sentire con maggiore forza. Chiediamo che vengano inasprite le sanzioni contro il regime di Ortega e che venga chiesto conto a Cuba del costante sostegno del regime castrista a Ortega e a molti altri dittatori dell'America Latina e di tutto il mondo. 
"
Carlo FIDANZA,2023-04-18,IT,The need for a coherent strategy for EU-China Relations (debate),https://www.europarl.europa.eu/doceo/document/CRE-9-2023-04-18-INT-2-042-0000_IT.html,"  Carlo Fidanza (ECR).   – Signor Presidente, signor Alto rappresentante, signor Vicepresidente, c'è la fila a Pechino per incontrare il Presidente Xi Jinping. 
Dopo il cancelliere Scholz, il premier Sánchez, i nostri Presidenti Michel e von der Leyen, dopo i ministri sauditi, iraniani, persino talebani, negli ultimi giorni è toccato a due idoli della sinistra europea: quello della sinistra radicale, il Presidente brasiliano Lula, che ha ben chiarito da quale parte sta in questo nuovo bipolarismo tra democrazie occidentali e autocrazie, e quello della sinistra liberale ed europeista, il Presidente Macron.
Quest'ultimo, per recuperare un po' di consenso in patria recitando la parte del nuovo De Gaulle, ha pensato bene di dividere l'Occidente, dividere l'Europa che oggi ha il suo fianco est così esposto all'espansionismo russo, abbandonare Taiwan proprio mentre la Cina si fa più aggressiva e infine predicare l'autonomia strategica, dimenticando che sono proprio le folli politiche ultra ambientaliste dell'UE che Macron sostiene con entusiasmo a condannarci a una sempre maggiore dipendenza dalla Cina comunista. E questa non è certamente una strategia coerente.
"
Carlo FIDANZA,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-365-0000_IT.html,"  Carlo Fidanza,  a nome del gruppo ECR. – Signor Presidente, signora Ministra, signor Commissario, ringrazio il presidente Weber per aver voluto promuovere un dibattito sulla situazione di emergenza in Italia, che poi la sinistra ha voluto diluire nel titolo aggiungendo anche un forte richiamo ai salvataggi di vite umane, con particolare riguardo all'Italia. Un riferimento che, permettetemelo, ho trovato peloso.
E voglio partire da qui, ringraziando lo straordinario lavoro della Guardia costiera italiana, ingiustamente infangata soltanto qualche settimana fa, dopo il naufragio al largo delle coste della Calabria. Quella Guardia costiera che ogni giorno mette in salvo centinaia di vite umane, che ci consente di dire che l'Italia non accetta lezioni di umanità da nessuno.
Da mesi il governo Meloni chiede soluzioni europee al fenomeno migratorio, una maggiore attenzione alla protezione delle frontiere esterne, una politica comune per i rimpatri degli irregolari, percorsi sicuri per gli aventi diritto all'asilo e regolamentazione dell'attività delle ONG, e chiede di intensificare l'azione esterna verso i paesi di origine e di transito dei migranti per ridurre le partenze, unico vero antidoto alle morti in mare.
Questo, per quanto riguarda il Mediterraneo centrale, chiama in causa da un lato la Tunisia con la sua crisi economica e la sua instabilità politica, sulle quali la comunità internazionale deve intervenire presto con strumenti finanziari adeguati, e dall'altro chiama in causa la Libia, che nella sua parte orientale viene sempre più utilizzata come una piattaforma di nuovi flussi, usati come arma di destabilizzazione geopolitica, come già è avvenuto nei mesi scorsi, ad esempio ad opera della Bielorussia contro la Polonia.
Si stanno facendo alcuni passi nella giusta direzione, lo voglio riconoscere alla Commissione, ma non è abbastanza e soprattutto non si sta procedendo abbastanza in fretta. Sbagliano quanti pensano che oggi la soluzione sia in una missione europea di salvataggio in mare, questa finirebbe per trasformarsi in un nuovo pull factor, come già fu nel caso della missione Mare Nostrum varata alcuni anni fa dall'Italia.
Una maggiore presenza in mare dell'Unione è certamente auspicabile, ma deve essere indirizzata a proteggere le frontiere esterne e a contrastare i trafficanti, non certo a incentivare i loro traffici.
E sbaglia anche chi pensa di continuare a riproporre la falsa contrapposizione tra movimenti primari e movimenti secondari, oppure riproporre quei meccanismi di redistribuzione più o meno obbligatori che finora non hanno mai funzionato perché nessuno, non solo i paesi di Visegrád, ama accogliere in casa propria migranti illegali. 
Nessun meccanismo potrà mai risultare efficace se non diminuiremo i numeri in partenza e se non separeremo la migrazione legale da quella illegale, i percorsi protetti per chi ha diritto all'asilo da quelli di chi parte con l'auspicio legittimo, ma purtroppo non sempre e non per tutti realizzabile, di poter trovare fortuna in Europa.
È questa la linea di realismo e di solidarietà che chiediamo all'Europa. Il tempo ormai è ampiamente scaduto.
"
Carlo FIDANZA,2023-03-29,IT,The Rights of children in Rainbow Families and same sex parents in particular in Italy (debate),https://www.europarl.europa.eu/doceo/document/CRE-9-2023-03-29-INT-1-181-0000_IT.html,"  Carlo Fidanza,  a nome del gruppo ECR. – Signor Presidente, onorevoli colleghi, signora Commissaria, il ministero degli Interni italiano ha disposto alle prefetture di dare indicazione ai Comuni di interrompere la trascrizione dei figli di coppie omogenitoriali.
Lo ha fatto in forza di una sentenza della Corte di Cassazione, il supremo organo di appello del sistema giudiziario italiano, che ha chiarito, una volta di più, che questi registri violano la legge nazionale italiana. Una legge che è in vigore da ben prima che Giorgia Meloni diventasse premier e che la sinistra italiana, nei suoi lunghi anni al governo senza mai vincere un'elezione, non ha mai, mai ritenuto di cambiare, e se ci vuole provare ora è pregata di farlo nel Parlamento italiano e non nel Parlamento europeo.
Con buona pace del sindaco Sala e della sua passerella di oggi, questa è una battaglia tutta ideologica. Chi si nasconde dietro ai presunti diritti negati ai bambini nasconde che i pochi bambini toccati da questa situazione assumono tutti, tutti, tutti i diritti all'atto del riconoscimento da parte di un genitore biologico e non c'è alcuna discriminazione.
Il problema delle trascrizioni nasce soprattutto perché coppie omosessuali che hanno avuto figli all'estero, quasi sempre ricorrendo all'utero in affitto, vorrebbero che nel registro fossero iscritti due genitori. Se l'Italia facesse questo, legittimerebbe la maternità surrogata, una pratica aberrante che mercifica la donna e il bambino, alla faccia dei diritti negati, una pratica più volte condannata in questo Parlamento, vietata dalla legge italiana e che noi vogliamo rendere reato universale.
È anche per questo, signora Commissaria, che non siamo d'accordo sul regolamento proposto dalla Commissione, perché questa materia è di stretta competenza degli Stati nazionali e lo dicono chiaramente i trattati europei su cui noi ci basiamo. Quindi, per una volta tanto, fatevi un esame di coscienza e fermate questa deriva folle.
"
Carlo FIDANZA,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-247-0000_IT.html,"  Carlo Fidanza (ECR).   – Signor Presidente, signora Commissario, signora Ministro, onorevoli colleghi, in questi giorni abbiamo assistito ad una vergognosa campagna diffamatoria contro il governo italiano e contro Giorgia Meloni, accusata addirittura di avere le mani sporche di sangue e ritratta indifferente, mentre dietro di lei una persona sta affogando. How do you sleep at night? si sono chiesti i colleghi di sinistra. Ed è quello che noi ora chiediamo a voi, colleghi. Voi che speculate sulla morte di tanti disperati, tra cui troppi bambini: how do you sleep at night?
Voi che condannate il governo italiano e non spendete una parola contro gli scafisti o contro il gruppo Wagner che usa gli immigrati per dividere l'Europa: how do you sleep at night? Voi che oggi accusate il governo di destra italiano e ieri avete taciuto su quello di sinistra spagnolo: how do you sleep at night? Voi che con le vostre politiche deboli e le vostre ONG da anni fate il gioco dei trafficanti di esseri umani: how do you sleep at night? Voi che non conoscete più verità ma soltanto odio, menzogna e ipocrisia: how do you sleep at night?
"
Carlo FIDANZA,2023-03-13,IT,Energy performance of buildings (recast) (debate),https://www.europarl.europa.eu/doceo/document/CRE-9-2023-03-13-INT-1-081-0000_IT.html,"  Carlo Fidanza (ECR).   – Signor Presidente, signora Commissario, onorevoli colleghi, a scanso di equivoci, tutti condividiamo l'obiettivo dell'efficientamento energetico degli edifici. Ma ma questo testo è l'ennesimo esempio di come non si dovrebbe condurre la transizione ecologica. 
In primo luogo, perché non tiene conto a sufficienza delle differenze e delle specificità dei diversi Stati membri. Particolarmente significativo è il caso dell'Italia, che vanta un patrimonio edilizio unico per valore storico e culturale. 
In secondo luogo, perché è un provvedimento che obbliga anziché incentivare, caricando il costo di gravosi interventi su famiglie e Stati membri. Le conseguenze per il nostro mercato immobiliare rischiano di essere molto pesanti: svalutazione generale degli immobili, rischi per il sistema bancario, aumento dei prezzi per i lavori edilizi, blocco degli interventi antisismici, deturpamento di luoghi attrattivi per il turismo. 
Ci auguriamo finisca il tempo di provvedimenti ideologici e si possa tornare a parlare di transizione verde con un po’ di sano realismo. 
"
Carlo FIDANZA,2023-02-01,IT,"Preparation of the Special European Council meeting of February, in particular the need to develop sustainable solutions in the area of asylum and migration (debate)",https://www.europarl.europa.eu/doceo/document/CRE-9-2023-02-01-INT-1-067-0000_IT.html,"  Carlo Fidanza (ECR).   – Signor Presidente, signora Ministra, signor Commissario, onorevoli colleghi, nutriamo aspettative importanti sul prossimo Consiglio straordinario che, anche grazie alla determinazione del primo ministro italiano Giorgia Meloni, affronterà il tema immigrazione.
Ci auguriamo che alle tante dichiarazioni di questi giorni, che sembrano andare nella giusta direzione, seguano finalmente i fatti.
Bisogna uscire dalla logica fallimentare della redistribuzione indistinta di rifugiati e migranti economici e dalla falsa contrapposizione tra movimenti primari e secondari.
Dobbiamo collocare i centri di identificazione il più vicino possibile ai paesi di partenza e di transito, varare una nuova politica verso l'Africa per prevenire i flussi irregolari, rafforzare quindi le frontiere esterne, coordinare un'efficace politica di rimpatri, limitare il pull factor determinato dalle ONG, richiamando alla propria responsabilità anche gli Stati di bandiera, e garantire asilo e vera integrazione a chi davvero ne ha diritto.
Ora è il tempo della concretezza, facciamolo.
"
Carlo FIDANZA,2023-02-01,IT,Transparency and targeting of political advertising (debate),https://www.europarl.europa.eu/doceo/document/CRE-9-2023-02-01-INT-1-125-0000_IT.html,"  Carlo Fidanza (ECR).   – Signora Presidente, onorevoli colleghi, porgo un ringraziamento al relatore per il suo lavoro.
Trasparenza e contrasto alle ingerenze straniere nella democrazia europea sono una nostra priorità assoluta. Purtroppo, però, il testo in votazione rischia di limitare in modo pesante la libertà di espressione sul web.
Ponendo in capo ai fornitori di servizi obblighi stringenti e ingenti sanzioni, peraltro in parziale contrasto con la normativa sui servizi digitali appena entrata in vigore, si rischia una censura generalizzata da parte degli stessi fornitori.
Allo stesso modo, il confine tra pubblicità politica e comunicazione politica è diventato troppo sottile e prevedere le stesse regole per ciò che è servizio a pagamento e ciò che non lo è finirà anche in questo caso per alimentare censure preventive.
Così non va, riteniamo che su un tema così importante serva una pausa di riflessione per arrivare a una normativa più coerente e più ordinata, che difenda la nostra democrazia dalle ingerenze straniere e colpisca le vere pratiche illegali, garantendo però la libertà di espressione fino in fondo.
"
Carlo FIDANZA,2023-01-19,IT,The Global Gateway Initiative (debate),https://www.europarl.europa.eu/doceo/document/CRE-9-2023-01-19-INT-4-052-0000_IT.html,"  Carlo Fidanza,  a nome del gruppo ECR. – Signor Presidente, signor Commissario, onorevoli colleghi, da molto tempo evidenziamo quanto l'Unione europea dovrebbe concentrarsi su alcune politiche di interesse strategico che possano davvero rappresentare un valore aggiunto per i suoi Stati membri, per i suoi cittadini e quanto invece dovrebbe mettere in secondo piano la burocrazia e la iper-regolamentazione che ne hanno caratterizzato troppo spesso l'evoluzione. 
È quello che finalmente si è fatto poco più di un anno fa, seppur con colpevole ritardo, quando è stata lanciata l'iniziativa Global Gateway, un progetto ambizioso di sviluppo delle infrastrutture e della connettività in ambito digitale, energetico e della mobilità. Ma può essere soprattutto un'iniziativa finalmente ambiziosa sul piano geopolitico, in quanto concepita come alternativa concreta alla Nuova Via della Seta cinese da offrire ai paesi terzi per sottrarli alla sfera di influenza di Pechino, che è arrivata vicino e anche dentro i confini dell'Unione europea. 
Eppure, per fronteggiare un piano di penetrazione così aggressivo come la Belt and Road Initiative, che oggi arriva a coinvolgere più di 65 nazioni, più della metà della popolazione mondiale e tre quarti delle riserve energetiche e un terzo del prodotto interno lordo globale, abbiamo bisogno di chiarezza di intenti, rapidità di esecuzione, budget adeguati e leve finanziarie efficaci. 
Questa mobilitazione di risorse comuni deve portare a risultati tangibili, difendere le nostre infrastrutture strategiche, far crescere le nostre economie, garantire la sicurezza degli approvvigionamenti, promuovere i nostri interessi nel mondo, garantendo stabilità nelle aree di crisi e affermando una nuova modalità di cooperazione che offra ai paesi terzi sviluppo in cambio di impegni concreti, a partire dalla prevenzione di ogni flusso illegale e dei flussi migratori illegali. 
"
Carlo FIDANZA,2023-01-17,IT,Presentation of the programme of activities of the Swedish Presidency (debate),https://www.europarl.europa.eu/doceo/document/CRE-9-2023-01-17-INT-2-033-0000_IT.html,"  Carlo Fidanza (ECR).   – Signora Presidente, signor Primo ministro, Commissario, onorevoli colleghi, il nuovo governo svedese di centrodestra è chiamato a guidare il Consiglio in una fase ancora contraddistinta dalle drammatiche conseguenze della guerra in Ucraina. 
Insieme dobbiamo aumentare la nostra capacità di difenderci dalle minacce esterne. Dobbiamo trovare soluzioni concrete per contrastare l'immigrazione illegale, a partire dal prossimo Consiglio straordinario del 9 e 10 febbraio, concentrandoci su dimensione esterna, frontiere sicure e rimpatri. 
Di fronte alle misure antinflazione americane, dobbiamo sostenere la competitività delle nostre imprese con strumenti innovativi e non con vecchie ricette dannose per il mercato interno. Dobbiamo mettere in sicurezza l'approvvigionamento energetico e di materie prime, privilegiando la produzione interna e le forniture da paesi amici e rendere la transizione verde più sostenibile dal punto di vista economico e sociale. Con concretezza e pragmatismo si può fare. Auguri di buon lavoro.
"
Carlo FIDANZA,2023-01-16,IT,30th Anniversary of the Single Market (debate),https://www.europarl.europa.eu/doceo/document/CRE-9-2023-01-16-INT-1-073-0000_IT.html,"  Carlo Fidanza (ECR).   – Signor Presidente, signora Ministra, benvenuta, Commissaria, onorevoli colleghi, il mercato unico è e rimane una conquista da difendere. Ora però dobbiamo rimettere al centro l'economia reale e le piccole e medie imprese e non la finanza speculativa e le grandi multinazionali. 
Dopo Brexit, Covid e Ucraina, emerge sempre più chiara la necessità di accorciare le catene del valore; riportare in Europa le produzioni strategiche; proteggere la qualità delle nostre merci; pretendere dai paesi terzi, a partire dalla Cina, gli stessi nostri standard; uniformare le procedure doganali; ridurre tasse; burocrazia e iper-regolamentazione e investire sulle competenze. 
E di fronte ai piani antinflazione come quello americano, dobbiamo immaginare strumenti comuni e non risposte che avvantaggino soltanto alcuni, distruggendo il mercato interno. Soltanto così questo potrà essere ancora valore aggiunto e non portatore di nuove disuguaglianze e concorrenza sleale. 
"
Carlo FIDANZA,2022-12-15,IT,"The 30th anniversary of the UN Declaration on the Rights of Persons Belonging to National or Ethnic, Religious and Linguistic Minorities (debate)",https://www.europarl.europa.eu/doceo/document/CRE-9-2022-12-15-INT-4-020-0000_IT.html,"  Carlo Fidanza (ECR).   – Signora Presidente, signor Commissario, onorevoli colleghi, a trent'anni dalla dichiarazione delle Nazioni Unite le minoranze religiose sono ancora perseguitate.
Sono ancora sette i paesi al mondo in cui una persona può essere condannata a morte con leggi penali sulla blasfemia, in palese violazione del diritto internazionale: Pakistan, Iran, Afghanistan, Brunei, Mauritania, Arabia Saudita e Nigeria.
E proprio dalla Nigeria arriva un'opportunità unica per il mondo: il musicista Yahaya Sharif-Aminu, dichiarato colpevole di blasfemia e condannato a morte per impiccagione nell'agosto del 2020, ha infatti fatto appello alla Corte suprema della Nigeria, contestando la costituzionalità della legge.
Chiediamo al presidente Buhari di abbattere queste leggi ispirate alla sharia e contrarie ai diritti umani delle minoranze religiose, al diritto internazionale e agli impegni della Nigeria a rispettarne i trattati.
Sarebbe un segnale importante sul piano interno, contro le milizie islamiste che insanguinano il Paese, e sul piano internazionale, verso tutti gli Stati che utilizzano le leggi antiblasfemia per colpire le minoranze religiose.
"
Carlo FIDANZA,2022-12-14,IT,Preparation of the European Council meeting of 15 December 2022 (debate),https://www.europarl.europa.eu/doceo/document/CRE-9-2022-12-14-INT-3-038-0000_IT.html,"  Carlo Fidanza (ECR).   – Signor Presidente, signor Vicepresidente, signor Ministro, onorevoli colleghi, il prossimo Consiglio europeo è chiamato a fornire risposte risolutive. Il sostegno all'Ucraina deve continuare, è l'unica premessa per una pace giusta e duratura, ma famiglie e imprese non possono permettersi ulteriori ritardi o misure inefficaci.
L'istituzione di un price cap in contrasto alla speculazione sul prezzo del gas, riforma del mercato dell'energia elettrica, sicurezza degli approvvigionamenti, fuori dalla solita retorica: è su queste scelte che si misurerà il tasso di ambizione europea dei singoli governi ed è su questo che anche il nuovo governo conservatore italiano si spenderà.
Allo stesso modo valutiamo con favore l'attenzione dedicata finalmente al Mediterraneo centrale con il nuovo piano d'azione richiesto dall'Italia e presentato dalla Commissione. È tempo di passare dalle parole ai fatti: protezione delle frontiere esterne, approccio europeo all'asilo e ai rimpatri, ripristino della legalità per le navi ONG, investimenti significativi per portare sviluppo in Africa.
È necessario, infine, un immediato riequilibrio delle nostre relazioni transatlantiche dopo il varo del piano di sostegno all'economia americana. Servono strumenti nuovi poiché, se la risposta fosse affidata alle sole capacità di bilancio nazionale, il trentennale che celebreremo a gennaio potrebbe essere l'ultimo compleanno del mercato unico.
"
Carlo FIDANZA,2022-11-22,IT,Situation in Libya (debate),https://www.europarl.europa.eu/doceo/document/CRE-9-2022-11-22-INT-2-478-0000_IT.html,"  Carlo Fidanza (ECR).   – Signor Presidente, signor Commissario, onorevoli colleghi, la Libia deve essere stabilizzata, ne va della nostra sicurezza, ma, per arrivare a una stabilizzazione anche politica, l'Europa deve giocare un ruolo da protagonista, riparando al tragico errore del 2011.
Non possiamo più permetterci di avere sulla sponda sud del Mediterraneo un paese costantemente diviso, in cui governi deboli, condizionati da Turchia, Russia e altri attori regionali, lasciano il campo a milizie armate, non di rado infiltrate da jihadisti, che gestiscono i traffici illegali verso l'Europa, a partire da quelli migratori.
Certo, le condizioni dei centri di detenzione libici sono orribili e lì dobbiamo portare le organizzazioni internazionali, ma questo non può farci accettare che siano dei trafficanti di esseri umani, spesso con la benevola complicità delle ONG, a decidere chi può e chi non può entrare in Europa.
In Nord Africa dobbiamo portare investimenti in cambio di impegno concreto nel contrasto all'immigrazione illegale, con il pattugliamento delle coste, distruzione dei barconi degli scafisti e tutto quanto sarà necessario per porre fine a questo traffico vergognoso, che non fa altro che arricchire le organizzazioni criminali che stanno tenendo in scacco la Libia e tutti noi.
"
Carlo FIDANZA,2022-11-09,IT,Conclusions of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-11-09-INT-1-081-0000_IT.html,"  Carlo Fidanza (ECR).   – Signor Presidente, onorevoli colleghi, signor Commissario, l'ultimo Consiglio si è concluso con luci e ombre. Bene, la prosecuzione del sostegno finanziario, militare e umanitario all'Ucraina. Male, l'aver rimandato, ancora una volta, scelte chiare sul fronte dell'energia e questo dimostra che l'Unione europea, ancora una volta, è troppo lenta e divisa nella risposta alle crisi.
Famiglie e imprese si attendevano e ancora si attendono risposte risolutive, che invece le rendite di posizione di alcuni Stati membri hanno ancora una volta rinviato. La cassetta degli attrezzi è nota: disaccoppiamento e tetto dinamico al prezzo del gas; sistema di quotazione alternativo al TTF; diversificazione delle forniture; accordi con i paesi alleati affinché nella crisi non ci sia chi si arricchisce indebitamente; strumenti finanziari comuni per proteggere il mercato interno dalle distorsioni.
A questo aggiungerei l'aumento della produzione nazionale di gas e di rinnovabili e anche, perché no, una pausa di riflessione sulla transizione ecologica, che ci stiamo imponendo a tappe forzate con il rischio di consegnarci a nuove dipendenze strategiche.
Servono ora proposte coraggiose e risposte definitive per evitare che la speculazione torni a far crescere i prezzi e a colpire le nostre famiglie e le nostre imprese.
"
Carlo FIDANZA,2022-10-19,IT,Preparation of the European Council meeting of 20-21 October 2022 (debate),https://www.europarl.europa.eu/doceo/document/CRE-9-2022-10-19-INT-3-033-0000_IT.html,"  Carlo Fidanza (ECR).   – Signora Presidente, Signor Commissario, signor Ministro, onorevoli colleghi, vorrei innanzitutto rispondere alle dure parole della presidente García Pérez sull'Italia, rassicurando Lei e quest'Aula perché, vedete, il nuovo Presidente del Senato italiano, Ignazio La Russa, ai tempi della Merkel, di cui si è molto parlato, era ministro della Difesa di un partito che esprimeva in quest'Aula 29 deputati di un gruppo che è il gruppo del Partito popolare europeo, e questo non ha causato nessun dubbio e nessuna minaccia per la democrazia europea. Quindi, quando parliamo dell'Italia, cerchiamo di conoscere i fatti, la verità, di rispettare il popolo italiano, la democrazia italiana e adesso anche le istituzioni italiane.
Ma torniamo a noi. Servono risposte efficaci e non più rinviabili, dobbiamo andare più in fretta per avere meccanismi più efficaci, perché, vedete, non è più tempo di indugiare. Serve un meccanismo concreto di solidarietà, non possiamo accontentarci del fatto che si concedono maggiori margini sugli aiuti di Stato, perché questi non garantiranno il level playing field del mercato interno. Non possiamo accontentarci di meccanismi indefiniti e troppo in ritardo perché abbiamo già perso molto tempo. Oggi, in queste ore, i prezzi del gas sono bassi, ma presto torneranno a rialzarsi se noi non attueremo correttivi stabili che possano consentire ai governi nazionali di dare risposte concrete ai cittadini e alle imprese in difficoltà.
Non è più tempo di rinvii, è tempo di azione e di ambizione, visto che spesso si usa in maniera impropria questa parola in quest'Aula.
"
Carlo FIDANZA,2022-10-19,IT,EU-Western Balkans relations in light of the new enlargement package (continuation of debate),https://www.europarl.europa.eu/doceo/document/CRE-9-2022-10-19-INT-3-251-0000_IT.html,"  Carlo Fidanza (ECR).   – Signora Presidente, signor Commissario, onorevoli colleghi, dobbiamo ammetterlo, se non fosse stato per l'Ucraina, probabilmente sui Balcani occidentali avremmo continuato ad accumulare ritardi, nonostante il grande lavoro del Commissario Várhelyi, a cui voglio rivolgere pubblicamente un plauso.
Perché, vedete, soprattutto nelle politiche di vicinato, non c'è soltanto il tema di soddisfare formalmente i parametri comunitari, ma sempre di più quello dell'investimento politico sulle nazioni candidate. Lo dico da italiano, perché il mio paese ha sempre avuto verso i Balcani occidentali una vocazione naturale, lo dico da europeo, perché la nostra inerzia ha consentito a Russia, Cina, Turchia e altri paesi di conquistare terreno in quella zona. 
La stabilizzazione della regione passa dal rispetto delle minoranze, passa dal contrasto alla corruzione, al jihadismo, alla criminalità organizzata e ai traffici illegali di droga, armi e esseri umani. Nel caso della Bosnia-Erzegovina, a queste priorità si somma l'urgenza di una riforma elettorale che porti a una pacificazione e a una piena e legittima rappresentanza dei diversi gruppi etnici.
Vedete, la comunità politica europea, fortemente voluta dal presidente Macron, potrà magari essere un utile luogo di confronto con questi paesi, ma soltanto quel forte investimento politico europeo sull'intera regione farà davvero la differenza.
"
Carlo FIDANZA,2022-10-17,IT,FRONTEX's responsibility for fundamental rights violations at EU's external borders in light of the OLAF report (debate),https://www.europarl.europa.eu/doceo/document/CRE-9-2022-10-17-INT-1-151-0000_IT.html,"  Carlo Fidanza (ECR).   – Signor Presidente, onorevoli colleghi, io non dovevo intervenire in questo dibattito, ma devo dire che invece è stato un dibattito illuminante, perché, vedete colleghi, noi siamo tutti a favore di una trasparenza massima, siamo tutti a favore del rispetto dei diritti umani, questo dibattito però ci ha rivelato come in realtà non sia questo l'oggetto del contendere. 
L'oggetto del contendere è il mandato di Frontex, perché è stato detto in diversi interventi che ora che si sono dimessi i precedenti dirigenti bisogna cambiare la natura e la funzione di questa agenzia, la si vorrebbe trasformare in sostanza in una sorta di maxi ONG che, anziché aiutare gli Stati membri a cercare di proteggere le frontiere, così come previsto dai trattati, a partire dal trattato di Schengen, diventi di fatto un organo, un ente che consenta una promiscuità, che è quella che vediamo quotidianamente, tra chi entra illegalmente e chi invece ha diritto a essere accolto con gli strumenti della protezione umanitaria.
Questo è sbagliato. Noi ci opponiamo a questa visione ideologica e continuiamo a ritenere che una politica comune dell'immigrazione si faccia anche con uno strumento efficace che aiuti gli Stati membri a proteggere le frontiere esterne dell'Unione.
"
Carlo FIDANZA,2022-10-17,IT,Sustainable maritime fuels (FuelEU Maritime Initiative) - Deployment of alternative fuels infrastructure (debate),https://www.europarl.europa.eu/doceo/document/CRE-9-2022-10-17-INT-1-174-0000_IT.html,"  Carlo Fidanza,  a nome del gruppo ECR. – Signor Presidente, signora Commissaria, onorevoli colleghi, a distanza di poco meno di dieci anni dalla prima direttiva sulle infrastrutture per i carburanti alternativi, di cui sono stato relatore, lavorando già allora con il collega Ertug, che ringrazio per la collaborazione, si è scelto di dare vita a un regolamento, proprio per dare un quadro più chiaro all'industria, agli operatori e ai consumatori.
Devo dire francamente che ci saremmo però aspettati, a maggior ragione dopo la crisi e la guerra in Ucraina, una pausa di riflessione, una pausa di riflessione sull'intero pacchetto del ""Fit for 55"", che invece viene ancora utilizzato in chiave ideologica, e devo dire che, purtroppo, anche questo regolamento risente di questa impostazione. È un tassello di un'ideologia che ci sta spingendo a una transizione troppo rapida verso il tutto elettrico, ignorando quelle che possono essere le conseguenze sul piano geopolitico della dipendenza a cui ci consegneremo nei confronti della Cina che, come sappiamo, oggi detiene gran parte delle tecnologie e delle materie prime. 
Una conseguenza sociale, perché stiamo ignorando l'impatto che questa rivoluzione imposta dall'alto avrà sulle tasche dei cittadini europei e anche degli Stati membri, perché ancora non si capisce bene chi dovrebbe pagare questa transizione così accelerata.
Si fa quindi di un approccio ideologico una normativa europea, ignorando, devo dire, Commissaria, il principio della neutralità tecnologica, che non è a sufficienza tutelato in questa normativa. Vedete, si cela tutto questo, si vende tutto questo come qualcosa di ambizioso, però quando l'ambizione si rifiuta di fare i conti con la realtà, rischia di diventare utopia, e le utopie, lo sappiamo, molto spesso hanno generato danni molto ingenti.
"
Carlo FIDANZA,2022-10-03,IT,The EU's actions in the field of freedom of religion or belief worldwide (debate),https://www.europarl.europa.eu/doceo/document/CRE-9-2022-10-03-INT-1-143-0000_IT.html,"  Carlo Fidanza (ECR).   – Signora Presidente, onorevoli colleghi, signor Ministro, signora Commissaria, da tempo ormai pare che la libertà religiosa sia un tema scomodo, da trattare con riluttanza, rigorosamente a tarda ora e senza mai votare documenti impegnativi. E quando capita di votarli si fa fatica a riconoscere chi siano le vittime e chi siano i carnefici, quasi come se questo diritto umano fondamentale fosse, verrebbe proprio da dire, figlio di un Dio minore. 
Siamo inermi quando questa libertà fondamentale viene attaccata nella nostra Europa, dove si può morire sgozzati in una chiesa, come padre Hamel, o schiacciati da un tram mentre si fugge da un'aggressione antisemita, come Jérémie Cohen. Siamo inermi perché il politicamente corretto impedisce di riconoscere che il radicalismo è figlio di politiche migratorie e di integrazione sbagliate. 
Ma siamo inermi anche di fronte alla persecuzione quotidiana a cui troppi esseri umani in tutto il mondo sono sottoposti in ragione della loro fede. E siamo inermi perché più dell'80 % di essi sono cristiani, e questo imbarazza chi vorrebbe il cristianesimo confinato nella sfera privata e le nostre radici giudaico-cristiane recise dall'albero della nostra comune identità europea. 
Questo relativismo esasperato impedisce da tempo alla Commissione di istituire, anche soltanto per qualche tempo, perché ormai siamo a fine legislatura, l'inviato speciale per la libertà religiosa, una figura che eserciti il soft power dell'Unione europea verso i paesi terzi, affinché questo diritto venga sempre garantito nei confronti di tutte le minoranze perseguitate, magari condizionando alla sua protezione l'erogazione delle ingenti risorse che ogni anno spendiamo in cooperazione e partenariati. La situazione nel mondo è in continuo deterioramento. Non c'è più un solo minuto da perdere. 
"
Carlo FIDANZA,2022-09-15,IT,Implementation of the Updated New Industrial Strategy for Europe: aligning spending to policy (debate),https://www.europarl.europa.eu/doceo/document/CRE-9-2022-09-15-INT-4-049-0000_IT.html,"  Carlo Fidanza,  relatore per parere della commissione per i trasporti e il turismo. – Signora Presidente, signora commissario, onorevoli colleghi, innanzitutto un ringraziamento al relatore. Era doveroso includere nella nuova strategia industriale dell'Unione il punto di vista della commissione TRAN sullo sviluppo di un comparto fondamentale per la nostra economia come il turismo, un settore che sta cercando di uscire da una situazione durissima dopo la drammatica stagione della COVID-19 e nonostante i costi in vertiginoso aumento a seguito della guerra in Ucraina. 
Abbiamo ribadito il nostro rammarico per la mancanza di finanziamenti specifici per il settore nel quadro finanziario pluriennale e nel NextGenerationEU. Nel pensare questa strategia abbiamo chiarito le nostre priorità: la competitività delle imprese, la transizione digitale in un mercato senza distorsioni, la sostenibilità ambientale e l'attenzione per i territori, la necessità di creare lavoro buono e maggiormente garantito, in un settore spesso caratterizzato da forte stagionalità e da forme eccessive di precarietà.
Auspichiamo quindi che la Commissione, nell'ambito delle competenze stabilite dai trattati e in costante collaborazione con le altre istituzioni e con i portatori di interessi, aumenti la propria capacità di azione e la propria volontà di supportare un settore strategico per la crescita sostenibile della nostra industria.
"
Carlo FIDANZA,2022-09-14,IT,"Nicaragua, in particular the arrest of the bishop Rolando Álvarez",https://www.europarl.europa.eu/doceo/document/CRE-9-2022-09-14-INT-3-367-0000_IT.html,"  Carlo Fidanza (ECR).   – Signora Presidente, signora Commissaria, onorevoli, colleghi, dopo aver smantellato la stampa indipendente e l'opposizione politica, il regime sta concentrando la sua repressione sulla Chiesa cattolica, ultima realtà indipendente rimasta, considerata ostile per aver criticato il regime e per aver aperto le sue porte ai manifestanti feriti già nel 2018, durante le proteste represse nel sangue dalla polizia di Ortega.
Quello del vescovo Álvarez è soltanto l'ultimo di una drammatica serie di arresti arbitrari ai danni di esponenti della Chiesa cattolica in Nicaragua, prelevati nelle loro abitazioni, malmenati, accusati senza prove di fomentare odio e violenza. Il regime sandinista ha messo al bando centinaia di ONG, le suore di Madre Teresa di Calcutta, il nunzio apostolico; ha chiuso le stazioni radio cristiane e i centri di assistenza per coloro che provano a lasciare il Paese per sfuggire alla repressione e ha fomentato, con la sua propaganda, le violenze anticattoliche.
Ecco, noi possiamo più tacere e non possiamo più accettare il costante deterioramento della democrazia, dei diritti umani, della libertà di espressione e della libertà religiosa a cui stiamo assistendo ormai da anni in Nicaragua. Siamo chiamati quindi a rafforzare le sanzioni e a fare ogni sforzo per porre fine a questo scempio. 
"
Carlo FIDANZA,2022-06-09,IT,The call for a Convention for the revision of the Treaties (debate),https://www.europarl.europa.eu/doceo/document/CRE-9-2022-06-09-INT-4-065-0000_IT.html,"  Carlo Fidanza (ECR).   – Signor Presidente, onorevoli colleghi, signora Vicepresidente, signor Ministro, di fronte alla pandemia prima e alla guerra poi ci siamo risvegliati deboli e indifesi. Ci si è accorti, con colpevole ritardo, che ci sarebbero serviti sicurezza energetica, catene del valore più corte, investimenti nella difesa, sovranità alimentare.
Se oggi tutto questo non lo abbiamo non è per colpa dei trattati, ma delle scelte politiche che sono state fatte o non fatte in questi anni da leader politici europei e in gran parte, a sentir loro, europeisti, almeno a parole. Al contrario, quando l'Europa raramente ha avuto una forte volontà politica, l'ha espressa sviluppando appieno il potenziale degli attuali trattati, ed è quello che pensano anche 13 governi, non solo noi, evidentemente.
Abbiamo il sospetto, per non dire la certezza, che a voi non interessi rimuovere l'unanimità per deliberare più rapidamente le sanzioni alla Russia o per avere un'Europa più forte, ma per imporre a colpi di maggioranza un'agenda politica determinata, fatta di immigrazione di massa, distruzione della famiglia, fondamentalismo climatico.
È per questo motivo che non ci fidiamo di questa falsa volontà riformatrice e continuiamo con forza a difendere i principi fondativi di questi trattati, primi tra tutti la sussidiarietà e la centralità degli Stati nazionali.
"
Carlo FIDANZA,2022-06-08,IT,The massacre of Christians in Nigeria (debate),https://www.europarl.europa.eu/doceo/document/CRE-9-2022-06-08-INT-3-398-0000_IT.html,"  Carlo Fidanza,  a nome del gruppo ECR. – Signora Presidente, onorevoli colleghi, signor Commissario, poche settimane fa non bastarono la lapidazione e il rogo del corpo della studentessa Deborah Samuel perché questo Parlamento si svegliasse dal suo torpore. È triste dirlo, ma c'è voluta una strage di 50 fedeli, tra cui tanti, troppi bambini, affinché quest'Aula accogliesse la nostra richiesta di dedicare un dibattito alla tragedia quotidiana dei cristiani in Nigeria. Vittime che vanno ad aggiungersi al più grande genocidio in corso nel mondo, quello a scapito dei cristiani, che ha visto negli ultimi anni nella sola Nigeria decine di migliaia di innocenti morire in ragione della loro fede.
Ora qualcuno, persino lei signora Vicepresidente, vorrebbe dare la colpa alle dispute territoriali, alle diseguaglianze sociali e ai cambiamenti climatici, ma la verità è che i cristiani in Nigeria vengono massacrati perché credono in Cristo, perché la loro presenza è un fattore di sviluppo sociale e culturale che dà fastidio a troppi. Per questo, prima i gruppi islamisti storici e ora le milizie tribali dei Fulani vogliono annientarli.
Il presidente della Conferenza episcopale nigeriana ha chiesto all'impotente governo del presidente Buhari di assumersi la responsabilità di garantire la vita e le proprietà dei propri cittadini. Anche l'Unione europea, che versa centinaia di milioni di euro alla Nigeria, deve pretendere in cambio dal suo governo che difenda strenuamente la libertà religiosa, che è un diritto umano fondamentale, alla pari di tanti altri diritti a cui le istituzioni dell'UE ogni giorno dedicano fiumi di inchiostro e di retorica, mentre alla libertà religiosa non riusciamo a dedicare nemmeno le energie necessarie a nominare un inviato speciale, che attendiamo da troppo tempo e che la Commissione ancora non ha nominato.
"
Carlo FIDANZA,2022-05-03,IT,The follow up of the Conference on the Future of Europe (debate),https://www.europarl.europa.eu/doceo/document/CRE-9-2022-05-03-INT-2-241-0000_IT.html,"  Carlo Fidanza (ECR).   – Signora Presidente, onorevoli colleghi, signor Commissario, sabato scorso in quest'Aula ho annunciato a nome del gruppo ECR il nostro ritiro dalla Conferenza. L'ho fatto con la delusione sincera di chi in questi mesi ha partecipato attivamente ai lavori. 
Ho parlato di un'occasione persa, ma in questi giorni ho dovuto ammettere a me stesso che chi ha ideato tutto questo, in realtà è stato bravo, perché ha puntualmente realizzato il proprio piano. Serviva un meccanismo di finta partecipazione con presunti rappresentanti dei cittadini che in realtà non rappresentano nessuno se non le ONG e le associazioni amiche che li hanno indicati. 
Servivano il caos organizzativo e meccanismi decisionali non chiari. Serviva a impedire che rimanesse traccia perfino delle proposte di chi, come noi, ha un'idea diversa sul futuro dell'Europa, in modo che la passerella del 9 maggio potesse concludersi dicendo che c'era un consenso, quello stesso consenso che, per paradosso, volete eliminare dai trattati a colpi di maggioranza. In fondo a questo serviva questo costosissimo circo e ci siete riusciti. Fuori però da questa bolla ci sono centinaia di milioni di europei che non sono stati minimamente coinvolti e nemmeno rappresentati. 
E concludo, Presidente, queste centinaia di milioni di europei hanno il diritto di esprimere il loro parere nelle loro democrazie nazionali se continueranno ad essere, nonostante tutto, nonostante voi, il sale della democrazia europea. 
"
Carlo FIDANZA,2022-05-02,IT,Persecution of minorities on the grounds of belief or religion (short presentation),https://www.europarl.europa.eu/doceo/document/CRE-9-2022-05-02-INT-1-171-0000_IT.html,"  Carlo Fidanza (ECR).   – Signor Presidente, onorevoli colleghi, con l'intergruppo per la libertà religiosa attendevamo da tempo questa relazione, e voglio davvero ringraziare di cuore il collega Karski, che ha lavorato duramente su questa relazione, anche sul negoziato che ne è seguito. 
Purtroppo però condivido con i colleghi che, nonostante gli sforzi straordinari, questa trattativa poi si è rivelata problematica. Tutti i riferimenti che dovevano e potevano denunciare la situazione in cui vivono milioni di fedeli, in primo luogo cristiani, più dell'80 per cento, ma anche baha'i, uiguri, rohingya e molti altri che quotidianamente rischiano la propria vita per il loro credo sono stati eliminati. Sono stati rimossi anche i riferimenti ai regimi colpevoli di queste persecuzioni, dalla Cina, alla Nigeria, al Pakistan.
Insomma, il mondo è pieno di persone che rischiano la vita per la loro fede, ma non scriviamo di chi è la colpa. In compenso abbiamo un testo pieno di richiami al tema dell'aborto, perché come sempre ormai si cerca di utilizzare una risoluzione importante per affermare una propria agenda ideologica. 
Per questa ragione – chiudo Presidente – insieme ad altri colleghi abbiamo presentato alcuni emendamenti e richieste di voto separato, perché vogliamo essere liberi di difendere chi soffre in ragione del proprio credo, senza dover aderire al pensiero unico della sinistra.
"
Carlo FIDANZA,2022-04-06,IT,"Human rights situation in North Korea, including the persecution of religious minorities",https://www.europarl.europa.eu/doceo/document/CRE-9-2022-04-06-INT-3-346-0000_IT.html,"  Carlo Fidanza (ECR).   – Signor Presidente, signora Commissaria, onorevoli colleghi, sterminio, omicidio, schiavitù, tortura, imprigionamento, stupro, aborti forzati e altre violenze sessuali, esili forzati di intere categorie etniche, sparizioni di persone, digiuni forzati, persecuzioni per i motivi più vari, politici, religiosi, razziali e di genere: questo è quello di cui abbiamo notizia dall'inferno della Corea del Nord.
Pensate che la recente relazione dell'intergruppo per la libertà religiosa, che ho l'onore di copresiedere, ha evidenziato le dieci nazioni nelle quali la situazione si è deteriorata negli ultimi anni per la libertà religiosa e la Corea del Nord non è tra queste. Non perché non sia grave la situazione ma perché era già talmente compromessa che, persino per un dittatore sanguinario, è stato praticamente impossibile peggiorarla.
Si stimano tra i 50 000 e i 70 0000 cristiani vittime del regime nei sistemi di prigioni e nei campi di lavoro con l'unica colpa di essere credenti, così come altre minoranze religiose. Raramente si trova una via d'uscita, qualche volta verso la Cina e, quando si arriva in Cina, si vuole scappare anche da lì perché non c'è pace neanche in Cina per chi vuole esercitare la propria fede.
Ecco, allora, Commissaria, noi non dobbiamo arrenderci: dobbiamo usare tutto il nostro peso economico e politico per far comprendere a questi Paesi che non siamo disposti ad arretrare nella difesa dei diritti umani e della libertà religiosa...
(Il Presidente ritira la parola all'oratore)
"
Carlo FIDANZA,2022-04-05,IT,"Situation in Afghanistan, in particular the situation of women’s rights (debate)",https://www.europarl.europa.eu/doceo/document/CRE-9-2022-04-05-INT-2-340-0000_IT.html,"  Carlo Fidanza (ECR).   – Signora Presidente, signor Commissario, onorevoli colleghi, le immagini dello scorso agosto sono ancora vive nella nostra memoria. La tragica ritirata occidentale da Kabul, il ritorno trionfale dei talebani hanno segnato l'inizio di drammatici passi indietro sui diritti conquistati faticosamente e pagati con il sangue da civili afghani e, non dimentichiamolo mai, anche da tanti nostri militari.
Penso alle minoranze religiose, come gli Hazara e i cristiani, che ogni giorno si confrontano con discriminazioni e umiliazioni, e penso anche e soprattutto alle donne, la cui condizione è repentinamente peggiorata, soggiogate nuovamente da leggi e usanze tribali che offuscano e travolgono la loro stessa dignità. Usanze che condanniamo in Afghanistan e che con la stessa forza dovremmo condannare anche quando vengono importate dalla comunità musulmana in Europa.
Ma per non limitarsi alla retorica e a una generica solidarietà, è importante chiederci cosa possiamo fare ora: attivare ogni canale diplomatico per consentire agli attivisti per i diritti di operare, condizionare con forza ogni rapporto futuro col regime talebano al ripristino dei diritti civili e sociali delle donne, delle minoranze etniche e religiose e, infine, impedire il riconoscimento formale del regime talebano fino a quando queste condizioni minime non saranno soddisfatte.
"
Carlo FIDANZA,2022-04-05,IT,Outcome of the EU-China Summit (1 April 2022) (debate),https://www.europarl.europa.eu/doceo/document/CRE-9-2022-04-05-INT-2-408-0000_IT.html,"  Carlo Fidanza (ECR).   – Signor Presidente, signor Alto rappresentante, onorevoli colleghi, questo vertice non è purtroppo stato un successo per l'Unione europea.
Pesano le troppe ambiguità di Pechino e pesano i troppi errori del passato: le eccessive delocalizzazioni, l'assenza di reciprocità, l'aver lasciato ai cinesi il controllo di numerose infrastrutture e aziende strategiche europee.
Nel 2021 abbiamo importato merci dalla Cina per un valore doppio rispetto a quello che abbiamo esportato. Per raggiungere gli obiettivi del Green Deal penalizzeremo le nostre imprese e arricchiremo ancor di più la Cina. Con la guerra in Ucraina la Cina aumenterà l'influenza sulla Russia e trarrà giovamento anche dalle nostre giuste sanzioni, nascondendosi dietro un'equidistanza di facciata e aiutando Mosca ad aggirarle.
Rischiamo una nuova guerra fredda e un nuovo ordine mondiale, in cui Europa e Occidente rischiano di essere i soggetti deboli.
Dobbiamo quindi usare tutto il nostro peso per far capire alla Cina che vogliamo riportare a casa le nostre industrie, vogliamo accorciare le catene di valore, vogliamo contrastare la nuova Via della Seta con investimenti strategici dentro e fuori l'Europa. Insomma, che non siamo disposti ad arrenderci a questa prospettiva.
"
Carlo FIDANZA,2022-03-09,IT,Batteries and waste batteries (debate),https://www.europarl.europa.eu/doceo/document/CRE-9-2022-03-09-INT-3-168-0000_IT.html,"  Carlo Fidanza (ECR).   – Signora Presidente, signor Commissario, onorevoli colleghi, l'ideologia del Green Deal offre agli europei la cieca illusione che la transizione ecologica della nostra sola, piccola Europa possa salvarci dalla cosiddetta crisi climatica, mentre tutto là fuori intorno a noi sta portando a gravi carenze di approvvigionamento di materie prime strategiche. La produzione delle batterie non può prescindere dalle terre rare, rare sia per la loro distribuzione geografica, sia per il loro processo di estrazione ad alto impatto ambientale. L'Unione europea importa oggi il 98 % del suo fabbisogno dalla Cina, nonostante i vari partenariati con altri paesi, il più recente siglato con l'ahinoi martoriata Ucraina il 13 luglio scorso.
E allora prevedere standard comuni e ragionare di produzione e smaltimento delle batterie con una logica di circolarità è un passo avanti, ma sappiamo che non basterà e che abbiamo bisogno di tempo. Di fronte a questa realtà la Commissione dovrebbe aprire gli occhi: gli obiettivi e le tempistiche per il raggiungimento della neutralità climatica non sono realistici e pensare di raggiungerli puntando tutto sull'elettrico non solo andrà contro il principio di neutralità tecnologica, ma ci renderà ancora più dipendenti da paesi terzi, con buona pace della tanto decantata sovranità energetica. Paesi che peraltro sono governati in buona parte da regimi tirannici pronti a ricattare l'Europa e l'Occidente e ai quali, in nome dell'ideologia green, di Greta Thunberg e degli interessi di qualche lobby, stiamo offrendo nuovi strumenti di ricatto.
Le immagini di oggi, i costi di oggi dovrebbero insegnarci qualcosa e invece si continua con lo stesso approccio suicida di ieri. Fermatevi prima che sia troppo tardi.
"
Carlo FIDANZA,2021-09-15,IT,State of the Union (debate),https://www.europarl.europa.eu/doceo/document/CRE-9-2021-09-15-INT-3-060-0000_IT.html,"  Carlo Fidanza (ECR).   – Signora Presidente, signora Presidente von der Leyen (che non vedo più), onorevoli colleghi, tralasciamo l'ennesimo libro dei sogni e concentriamoci su un bilancio che ha qualche luce sì, ma anche troppe ombre.
Bene l'idea del debito comune per finanziare la ripresa, ma male i ritardi, le condizionalità politiche contro i governi che non si allineano ai diktat della Commissione e il tentativo di troppi di riportarci indietro alla stagione dell'austerità, che rischia di vanificare la ripresa.
Ci saremmo aspettati politiche per la famiglia e la natalità e invece si è piegata alle lobby arcobaleno; ci saremmo aspettati nuova linfa all'economia reale e invece abbiamo l'ideologia green del Green Deal, che impone oneri insostenibili alle nostre imprese e ci rende più dipendenti dalla Cina. Altro che autonomia strategica.
Ci saremmo aspettati la difesa delle frontiere esterne dall'immigrazione incontrollata e invece abbiamo nuovi record di sbarchi e pochissimi rimpatri.
Ci saremmo aspettati un'Europa protagonista sulla scena internazionale e invece, dopo l'Afghanistan, sappiamo solo parlare di profughi mentre il fondamentalismo dilaga di nuovo.
Noi vogliamo un'Europa diversa, Presidente, che faccia meno ma meglio, rispetti la sussidiarietà e la sovranità degli Stati nazionali. È l'unica Europa che può davvero funzionare.
"
Carlo FIDANZA,2021-06-08,IT,EU Digital COVID Certificate - Union citizens – EU Digital COVID Certificate - third-country nationals (debate),https://www.europarl.europa.eu/doceo/document/CRE-9-2021-06-08-INT-2-054-0000_IT.html,"  Carlo Fidanza (ECR).   – Signor Presidente, onorevoli colleghi, signor Commissario, andiamo verso il via libera a uno strumento che tutto il settore turistico attendeva da tempo per rilanciare i viaggi facendo venir meno quarantena e restrizioni.
Certo le criticità non sono mancate. Se non si fossero compiuti macroscopici errori nella gestione dei vaccini, il certificato sarebbe stato operativo ben prima del 1°luglio, in tempo per programmare al meglio la stagione turistica. Poi i problemi di comunicazione che hanno trasmesso l'idea di un obbligo vaccinale che invece non esiste, suscitando reazioni emotive in molti cittadini. Infine, alcune criticità che ancora permangono sulle differenze tra Stati membri nella definizione delle certificazioni di chi è guarito dal COVID o sull'utilizzo dei test sierologici. 
Tuttavia, questo accordo è un passo avanti, ad alcune condizioni però: che il certificato non sia discriminatorio e che sia uno strumento straordinario e non venga utilizzato in futuro per limitare la libertà di movimento, ottenendo un risultato esattamente opposto a quello che oggi ci prefiggiamo.
"
Carlo FIDANZA,2021-06-07,IT,Establishing the instrument for financial support for customs control equipment (debate),https://www.europarl.europa.eu/doceo/document/CRE-9-2021-06-07-INT-1-171-0000_IT.html,"  Carlo Fidanza,  a nome del gruppo ECR. – Signor Presidente, onorevoli colleghi, la competitività delle nostre aziende e la tutela dei consumatori dipendono fortemente dalla capacità di reazione delle autorità preposte al contrasto delle violazioni dei diritti di proprietà intellettuale e della commercializzazione delle merci contraffatte. 
Inoltre, la frode doganale sottrae fondi ai bilanci pubblici e, data la sua natura transnazionale, richiede una forte cooperazione tra le amministrazioni degli Stati membri. Sosteniamo quindi l'iniziativa di dedicare risorse finanziarie destinate all'acquisto e l'utilizzo di nuove e più avanzate attrezzature per il controllo doganale. 
Lo strumento finanziario che sarà messo a disposizione degli Stati membri deriva dalla sempre più urgente necessità di rafforzare significativamente il controllo delle merci nel momento in cui esse entrano attraverso le frontiere dell'Unione, al fine di garantirne la sicurezza. Queste merci devono essere sicure e rispettose delle stesse normative dell'Unione europea che le nostre aziende sono tenute a rispettare per poter mettere in commercio i propri prodotti. 
È apprezzabile anche l'intenzione di sostenere il raggiungimento di un livello adeguato e uniforme in tutti i paesi dell'Unione. Ciò consentirà di concretizzare i vantaggi dell'Unione doganale, fornendo ulteriori sostegni alle autorità doganali nella loro azione congiunta a tutela degli interessi degli Stati membri e del mercato unico. 
"
Carlo FIDANZA,2021-05-19,IT,"Meeting the Global COVID-19 challenge: effects of waiver of the WTO TRIPS agreement on COVID-19 vaccines, treatment, equipment and increasing production and manufacturing capacity in developing countries (debate)",https://www.europarl.europa.eu/doceo/document/CRE-9-2021-05-19-INT-3-031-0000_IT.html,"  Carlo Fidanza (ECR).   – Signora Presidente, onorevoli colleghi, siamo appena usciti, speriamo definitivamente, da una fase molto difficile per l'Unione europea sui vaccini: ritardi nelle autorizzazioni, preclusioni geopolitiche, contratti secretati e scritti sulla sabbia, comunicazione confusa che ha creato sconcerto tra i cittadini. Una gestione pessima, che ha generato un ritardo anche sul certificato per tornare a viaggiare.
In questo quadro si è inserita la proposta del presidente Biden sulla liberalizzazione dei brevetti e la reazione, ancora una volta, scomposta e confusa della Commissione europea.
Certo, siamo tutti d'accordo che in una pandemia non si deve pensare soltanto ai profitti e nessuno vuole fare favori ai Big Pharma. Ma questa è una proposta fuori tempo massimo, perché tutti sanno che per rinegoziare certi accordi servono anni, e anche demagogica, perché chiunque può capire che se anche avessimo avuto i brevetti liberi in questi mesi, non avremmo risolto nulla perché abbiamo pagato soprattutto un problema di capacità produttiva a livello industriale.
Se così non fosse stato, sarebbe bastato un vasto utilizzo di licenze per consentire la rapida produzione di centinaia di milioni di dosi e invece così non è stato. Ma è anche una proposta ipocrita, perché la produzione di questo tipo di vaccini di nuova generazione richiede competenze, tecnologie, organizzazione e investimenti che purtroppo – purtroppo! – ormai le istituzioni pubbliche da sole non possono più sostenere integralmente.
E allora, invece di inseguire proposte demagogiche, l'Europa dovrebbe investire di più nella ricerca, instaurare un dialogo costruttivo con le imprese per aumentare l'autonomia strategica e farsi trovare pronta in caso di nuove emergenze, magari con un vaccino europeo che è stato il vero grande assente di questi mesi durissimi.
"
Carlo FIDANZA,2021-05-19,IT,Digital future of Europe: digital single market and use of AI for European consumers (debate),https://www.europarl.europa.eu/doceo/document/CRE-9-2021-05-19-INT-3-217-0000_IT.html,"  Carlo Fidanza,  a nome del gruppo ECR. – Signor Presidente, onorevoli colleghi, la digitalizzazione dell'Unione europea rappresenta un passaggio cruciale se vogliamo continuare a prosperare e a rimanere economicamente competitivi a livello globale.
Al fine di raggiungere questo obiettivo siamo chiamati a dover garantire la presenza di infrastrutture tecnologiche e reti di telecomunicazione adeguate su tutto il territorio europeo: gli investimenti per la banda larga e le nuove reti in fibra e 5G sono prioritari.
Dall'emergenza sanitaria abbiamo anche capito che è necessario costruire un ambiente normativo favorevole all'innovazione e ai consumatori, per evitare la frammentazione del mercato unico digitale ed eliminare eventuali ostacoli ingiustificati ancora esistenti nella promozione dell'intelligenza artificiale.
Sarà altresì fondamentale che l'Unione europea protegga e rafforzi la sua sovranità e la sua leadership digitale nelle catene del valore digitali, internazionali e strategiche, promuovendo al contempo la tutela dei consumatori, la protezione dei dati, il sostegno alle nostre imprese, il miglioramento della cibersecurity, tenendo sempre in debita considerazione il ruolo primario dell'uomo, che non può essere rimosso.
"
Carlo FIDANZA,2021-04-27,IT,Saving the summer tourism season - EU support to the hospitality sector (debate),https://www.europarl.europa.eu/doceo/document/CRE-9-2021-04-27-INT-2-286-0000_IT.html,"  Carlo Fidanza,  a nome del gruppo ECR. – Signora Presidente, signor Commissario, signor Ministro, onorevoli colleghi, è passato più di un anno dall'inizio della pandemia e sul turismo abbiamo visto tante, troppe promesse non mantenute. 
Esattamente un anno fa, a pochi mesi dall'inizio della pandemia, il Commissario Breton dichiarò in queste aule che la Commissione era pronta ad agire per dare risposte immediate ad un settore devastato dalla pandemia. Si parlò di Piano Marshall, di 25 % del Recovery fund dedicato al settore turistico. Purtroppo, nonostante l'impegno del Commissario, che voglio riconoscergli pubblicamente, queste risorse non si sono viste e ora ci tocca sperare che i governi prevedano nei loro piani nazionali delle risorse specifiche che potranno tutt'al più accompagnare verso il futuro chi sopravvivrà ma di certo non potranno indennizzare chi in questi mesi ha perso gran parte del proprio fatturato. 
Il trasporto aereo in ginocchio, le crociere ferme, il tour operator, le agenzie di viaggio, le guide turistiche disperati, gli hotel, i ristoranti e i bar delle città d'arte e non solo chiudono a migliaia. Il settore MICE è in ginocchio, gli impianti sciistici hanno perso la stagione, le imprese balneari sperano almeno di salvare l'estate, mentre in molti paesi, come l'Italia, sono ancora alle prese con una folle applicazione della direttiva Bolkestein che le mette a rischio.
Dopo la pessima gestione della campagna vaccinale, ora il certificato COVID-19 è l'occasione per dimostrare che l'Unione serve davvero a migliorare la vita dei cittadini europei e restituire fiato ad un settore che ha pagato un prezzo altissimo e serve anche per evitare corridoi bilaterali e discriminazioni tra Stati europei. Bisogna ripartire tutti insieme in sicurezza. 
Per ottenere questo obiettivo, bisogna innanzitutto infondere fiducia nei cittadini e fare una comunicazione corretta: non ci sarà alcun obbligo vaccinale, ma solo un certificato riconosciuto da tutti che consenta di viaggiare anche con un semplice tampone negativo; restrizioni e quarantene dovranno essere rimosse e le procedure armonizzate. Soltanto così potremmo estendere questo strumento anche ai turisti provenienti dai mercati extraeuropei. I dati sensibili dovranno essere gestiti con attenzione delle autorità nazionali.
Ma soprattutto bisogna fare presto, perché il turismo è programmazione e se si perde questa stagione estiva, rischiamo di lasciare per strada centinaia di migliaia di piccole e medie imprese. 
"
Carlo FIDANZA,2021-03-24,IT,Implementation of the Ambient Air Quality Directives (debate),https://www.europarl.europa.eu/doceo/document/CRE-9-2021-03-24-INT-1-168-0000_IT.html,"  Carlo Fidanza,  relatore per parere della commissione per i trasporti e il turismo. – Signora Presidente, onorevoli colleghi, signor Commissario, il parere della commissione TRAN ha scelto di anteporre, per una volta, il pragmatismo all'ideologia perché, vedete, l'inquinamento dell'aria che respiriamo è certamente un problema enorme ma, davanti a decine di procedure di infrazione che non hanno portato a risultati di alcun tipo – è stato menzionato dal relatore – non ha senso insistere sulla stessa strada, aumentando ancora i target di riduzione delle emissioni già difficilmente raggiungibili in questo contesto.
È sbagliato, poi, bastonare le imprese già gravate da tasse e burocrazia ed è sbagliato colpire i cittadini che, per tanti motivi, non possono andare a lavoro in bicicletta o in monopattino e non possono permettersi di comprare costose auto elettriche per le quali poi, in tante parti d'Europa, non ci sono le stazioni di ricarica.
Vedete, io vivo al centro della pianura padana, dove purtroppo le nostre bellissime Alpi rendono difficile il ricambio naturale dell'area. In territori così questa è la nostra opinione: non servono ricette ideologiche ma infrastrutture moderne, trasporti pubblici efficienti, ricambio del parco circolante e incentivi per la transizione ecologica delle imprese. Soltanto così contribuiremo realmente ad avere un'aria più pulita.
"
Carlo FIDANZA,2021-03-08,IT,Implementation of the Construction Products Regulation (debate),https://www.europarl.europa.eu/doceo/document/CRE-9-2021-03-08-INT-1-153-0000_IT.html,"  Carlo Fidanza,  a nome del gruppo ECR. – Signora Presidente, onorevoli colleghi, Signor Commissario, il settore edilizio rappresenta anch'esso uno dei comparti produttivi duramente colpiti dalla pandemia, a causa della carenza di approvvigionamento dei materiali e del calo degli investimenti e del blocco temporaneo dei lavoratori. A ciò si aggiungono anche migliaia di attività che sono state costrette a chiudere i battenti con gravi ripercussioni a livello occupazionale. 
Consapevoli della necessità di misure immediate ed efficaci, capaci di coinvolgere l'intero indotto, abbiamo ritenuto, insieme al collega Doleschal che ringrazio e ai colleghi relatori ombra, necessario sfruttare questo momento di grande difficoltà per focalizzarsi su una pronta ripresa, con obiettivi quali lo snellimento della burocrazia, la digitalizzazione e la parità di condizioni tra operatori economici e la vigilanza del mercato, soprattutto nei confronti di tutti quei prodotti venduti online da paesi terzi, che al momento non garantiscono né il rispetto dei nostri standard né la concorrenza leale nel mercato interno. 
Ci auguriamo che la Commissione possa colmare in tempi brevi una serie di lacune che nel frattempo hanno comportato la nascita di ulteriori requisiti nazionali e di ostacoli ingiustificati, oltre che una frammentazione e un indebolimento del mercato interno. 
"
Carlo FIDANZA,2021-02-10,IT,The state of play of the EU’s COVID-19 Vaccination Strategy (debate),https://www.europarl.europa.eu/doceo/document/CRE-9-2021-02-10-INT-3-093-0000_IT.html,"  Carlo Fidanza (ECR).   – Signora Presidente, onorevoli colleghi, signora Presidente von der Leyen, è vero, chi non fa non sbaglia, ma chi fa e poi sbaglia deve assumersene le responsabilità. A maggior ragione quando si ha a che fare con la salute di centinaia di milioni di cittadini. Lo diciamo con la coscienza serena di chi ha creduto fermamente che almeno sui vaccini l'Unione avrebbe saputo mostrare il suo valore aggiunto, evitando una corsa al rialzo dei prezzi e all'accaparramento di dosi da parte degli Stati membri. 
E invece la Commissione ha commesso due errori cruciali: ha firmato contratti poco chiari con le case farmaceutiche e ha atteso troppo tempo prima di firmarli, facendosi così sorpassare e dimostrando, ancora una volta, la sua debolezza geopolitica. Ora siamo nel pieno di una contraddizione: da un lato, cercate di rimediare maldestramente con una sorta di sovranismo vaccinale e, dall'altro, continuate a dire che dobbiamo distribuire vaccini in mezzo mondo fuori dai nostri confini. 
Intanto, però, l'obiettivo del 70 % di popolazione europea vaccinata prima dell'estate sembra diventato un'utopia. Presidente von der Leyen, lei ha fatto una scommessa politica sui vaccini e ad oggi non la sta vincendo. Questo dovrebbe farvi riflettere. Anziché chiedere maggiori competenze in ambito sanitario, l'Unione dovrebbe iniziare a fare bene poche cose ma davvero importanti.
"
Carlo FIDANZA,2021-02-09,IT,Establishing the Recovery and Resilience Facility (debate),https://www.europarl.europa.eu/doceo/document/CRE-9-2021-02-09-INT-2-073-0000_IT.html,"  Carlo Fidanza (ECR).   – Signor Presidente, onorevoli colleghi, abbiamo sostenuto con convinzione la necessità di un indebitamento comune per far fronte all'emergenza. Eppure, nel corso dei mesi, quello che doveva essere un piano per la ripresa è diventato qualcosa di diverso. Tempistiche troppo lunghe, nonostante l'anticipo ottenuto dal Parlamento sia positivo, eccessivo peso della componente prestiti rispetto agli stanziamenti, incertezza sulle risorse proprie, che rischiano di trasformarsi in nuove tasse dirette o indirette su cittadini e imprese europee, eccessiva discrezionalità della Commissione sulle cosiddette riforme strutturali richieste ad ogni nazione, e infine questo regolamento che rischia di far rientrare dalla finestra le regole dell'austerità che tutti si erano vantati di aver cacciato dalla porta solo pochi mesi fa. 
E guardando all'Italia, la principale beneficiaria di questo strumento, il rischio è che non basti il pur stimatissimo professor Draghi, né tantomeno la sua variopinta maggioranza politica, per metterci al riparo da questi pericoli. Per queste ragioni ci asterremo e continueremo a vigilare senza sconti. 
"
Carlo FIDANZA,2021-01-20,IT,Inauguration of the new President of the United States and the current political situation (debate),https://www.europarl.europa.eu/doceo/document/CRE-9-2021-01-20-INT-3-041-0000_IT.html,"  Carlo Fidanza (ECR).   – Signora Presidente, onorevoli colleghi, oggi si apre una nuova stagione e auguriamo buon lavoro alla nuova Amministrazione americana.
Molte certezze aleggiano in quest'Aula, ma molti di più sono gli interrogativi irrisolti. Pensate davvero che sarà Joe Biden a risolvere i problemi di visione e di leadership di un'Europa smarrita e senz'anima? Vi illudete davvero che, una volta abbattuto il mostro Trump, scompaiano decine di milioni di patrioti in Europa e nel mondo che credono nei valori dell'identità, della sovranità, della famiglia, del senso religioso, del merito, dell'etica del lavoro? 
Siete così democratici da voler governare il mondo con le multinazionali del web, che censurano la libertà di espressione di cittadini e leader politici, anche quando rispettano le leggi? Siete davvero così irresponsabili da pensare che il mondo sarà più pacifico e sicuro se si tornerà alla dottrina Obama-Clinton, che ha spianato la strada a guerre, fondamentalismo islamico, profughi e immigrati clandestini? E credete davvero che si possano fare accordi con il regime comunista cinese senza preoccuparsi di riequilibrare il commercio globale a difesa delle nostre produzioni?
Per noi le relazioni transatlantiche non sono qualcosa da piegare agli interessi di parte ma la cornice entro cui rispondere alle grandi sfide del nostro tempo. Noi continueremo a lavorare in questa direzione.
"
Carlo FIDANZA,2021-01-19,IT,Revision of the Trans-European Transport Network (TEN-T) guidelines (debate),https://www.europarl.europa.eu/doceo/document/CRE-9-2021-01-19-INT-2-087-0000_IT.html,"  Carlo Fidanza (ECR).   – Signor Presidente, onorevoli colleghi, investire in infrastrutture per la mobilità di merci e persone è uno strumento di sviluppo straordinario, eppure le risorse sono state tagliate e si procede a rilento su troppe voci.
È necessario che i piani di ripresa nazionale del Recovery Fund si integrino con le risorse europee per portare a termine i corridoi; si deve accelerare in particolare sulle tratte transfrontaliere – se penso all'Italia penso al Brennero e alla Torino-Lione – sull'adozione della tecnologia ERTMS per un trasporto ferroviario sicuro e interoperabile, sulle infrastrutture per i carburanti alternativi in tutti i modi di trasporto per perseguire concretamente la sostenibilità ambientale, ma bisogna anche riadattare i tracciati a un mercato in evoluzione.
Penso ancora una volta all'Italia e alla necessità di integrare gli attuali corridoi con il completamento dell'alta velocità sulla dorsale adriatico-ionica e con i collegamenti orizzontali Tirreno-Adriatico. Penso alla logistica e alla portualità, che hanno bisogno di investimenti importanti se vogliamo difendere l'autonomia strategica e la sovranità dell'Europa dalla nuova via della seta cinese.
Le reti TEN-T rappresentano uno dei migliori progetti che quest'Europa claudicante abbia varato negli ultimi anni. Non smettiamo di crederci!
"
Carlo FIDANZA,2021-01-19,IT,The latest developments in the National Assembly of Venezuela (debate),https://www.europarl.europa.eu/doceo/document/CRE-9-2021-01-19-INT-2-304-0000_IT.html,"  Carlo Fidanza (ECR).   – Signor Presidente, onorevoli colleghi, le elezioni dell'Assemblea nazionale dello scorso 6 dicembre sono state l'ennesima farsa di un regime ormai privo di ogni credibilità internazionale. Bene hanno fatto l'Unione europea e gli Stati Uniti, così come altri Stati latinoamericani, a non riconoscerne l'esito.
Il nostro gruppo è da sempre al fianco dell'opposizione al regime bolivariano, un impegno solenne ribadito con la carta di Madrid, sottoscritta da decine di partiti e movimenti conservatori europei e latinoamericani.
La situazione economica e sociale del Venezuela è sempre più grave: a causa delle fallimentari politiche di Maduro, aggravate dalla pandemia, è in corso una vera e propria emergenza sanitaria. Oltre cinque milioni di persone sono già fuggite all'estero alla ricerca disperata di sicurezza, cibo, medicine e altri beni di prima necessità, tra di loro anche migliaia e migliaia di italiani.
L'Unione europea deve fare tutto il possibile per garantire un sostegno umanitario adeguato e continuare a colpire Maduro e il suo regime narco-comunista con sanzioni mirate. Fintanto che Maduro continuerà ad usurpare il potere riconosceremo come legittimo interlocutore solamente l'Assemblea nazionale eletta nel 2015 e continueremo a chiedere libere elezioni.
"
Carlo FIDANZA,2020-12-16,IT,"Conclusions of the European Council meeting of 10-11 December 2020 – MFF, Rule of Law Conditionality and Own Resources – Council regulation laying down the multiannual financial framework for the years 2021 to 2027 – Proposal for an Interinstitutional Agreement between the European Parliament, the Council and the Commission on budgetary discipline, on cooperation in budgetary matters and on sound financial management, as well as on new own resources, including a roadmap towards the introduction of new own resources – Regulation on the protection of the Union’s budget in case of generalised deficiencies as regards the rule of law in the Member States (debate)",https://www.europarl.europa.eu/doceo/document/CRE-9-2020-12-16-INT-3-065-0000_IT.html,"  Carlo Fidanza (ECR).   – Signora Presidente, onorevoli colleghi, è da tutta la mattina che vi raccontate che il compromesso sullo Stato di diritto non cambierà nulla. Avete forzato i trattati, volete ignorare un accordo di Consiglio, ora volete forzare anche la Corte di giustizia pur di destabilizzare governi di nazioni sovrane che non si piegano alla dittatura del politicamente corretto. Non ci siete riusciti ma ci avete consegnato un'Europa più divisa.
Avete trovato un accordo sul clima, inseguendo l'ideologia ultra ambientalista. Arriveranno tardi i fondi green del Recovery Fund e ancora più tardi la carbon border tax. Intanto però il calendario prevede la tassa sulla plastica dal primo di gennaio e una serie di altri limiti e oneri che colpiranno le nostre imprese europee rendendole meno competitive. 
Avete balbettato sulla Turchia con la proposta di blande sanzioni individuali, mentre il sultano Erdogan spadroneggia nel Mediterraneo, nel Caucaso e nel Medio Oriente. Vi riempite la bocca di paroloni come Stato di diritto e non avete il coraggio di ritirare alla Turchia lo status di paese candidato all'adesione. Non è questa l'Europa che vogliamo. 
"
Carlo FIDANZA,2020-11-25,IT,Preparation of the European Council meeting of 10-11 December 2020 (debate),https://www.europarl.europa.eu/doceo/document/CRE-9-2020-11-25-INT-3-050-0000_IT.html,"  Carlo Fidanza (ECR).   – Signora Presidente, onorevoli colleghi, ci avviciniamo a un Consiglio decisivo sommersi da troppa, troppa ipocrisia. Le parole delle sinistre e quelle fratricide dai banchi del PPE, quelle di tanti governi e dei media mainstream, tutti a raccontarci una verità preconfezionata e autoconsolatoria, che vede i presunti nemici dell'Europa ricattare tutti gli altri da Varsavia e da Budapest.
Purtroppo invece è vero il contrario: chi rallenta i fondi per la ripresa è la sinistra di questo Parlamento, accecata dall'odio ideologico, e sono i governi dei paesi frugali che, bisogna ammettere con una certa coerenza, il Recovery Fund non lo hanno mai voluto, e lo fanno introducendo una condizionalità sullo Stato di diritto che è fuori dai trattati, per ricattare oggi Orbán e Morawiecki e domani Iohannis e qualunque altro governo non accetti i loro diktat.
Ora basta ipocrisia, rispettate i trattati, tornate all'accordo di luglio sullo Stato di diritto e sbloccate i fondi per la ripresa, o milioni di europei che stanno soffrendo ve ne presenteranno il conto.
"
Carlo FIDANZA,2020-10-21,IT,EU measures to mitigate social and economic impact of Covid-19 (debate),https://www.europarl.europa.eu/doceo/document/CRE-9-2020-10-21-INT-3-153-0000_IT.html,"  Carlo Fidanza (ECR).   – Signora Presidente, signor Commissario, onorevoli colleghi, siamo nel pieno di una seconda ondata di Covid ampiamente prevista, eppure gran parte delle nazioni europee sembra essersi fatta trovare impreparata. È vero, l'Unione oggi lavora per il vaccino, si è data pratiche comuni sulle restrizioni ai viaggi, dovrebbe essere in grado di evitare nuovi blocchi al mercato interno, ha raggiunto un maggiore coordinamento sanitario, anche se ancora largamente imperfetto. 
Eppure è in grave ritardo sul piano per la ripresa economica, proprio nel momento in cui vengono introdotte nuove restrizioni che colpiscono pesantemente molti settori produttivi. I cosiddetti frugali usano strumentalmente lo Stato di diritto per bloccare un piano che in fondo non hanno mai voluto. È di questi giorni poi la notizia che alcuni paesi, grazie ai tassi negativi all'ombrello della BCE, preferirebbero finanziarsi con bond nazionali e non con i prestiti del recovery fund, il che riduce ulteriormente l'impatto complessivo del piano. 
Questo rende ancora più urgente rimuovere i veti strumentali e sbloccare immediatamente il negoziato, perché c'è bisogno di una quota di trasferimenti subito per sostenere le nostre imprese prima che sia troppo tardi. 
"
Carlo FIDANZA,2020-10-07,IT,The resumption of hostilities between Armenia and Azerbaijan in relation to the Nagorno-Karabakh conflict (continuation of debate),https://www.europarl.europa.eu/doceo/document/CRE-9-2020-10-07-INT-3-071-0000_IT.html,"  Carlo Fidanza (ECR).   – Signor Presidente, onorevoli colleghi, quella del Nagorno-Karabakh è una storia tormentata. Nel 1921 la regione, abitata in grande prevalenza da armeni cristiani, venne annessa all'Azerbaigian dai sovietici.
Dopo il crollo dell'URSS, nel 1991, gli armeni della regione votarono per l'indipendenza; il non riconoscimento da parte azera dell'esito di quel referendum ha provocato un lungo conflitto che oggi vive un'escalation che dobbiamo assolutamente fermare.
Si deve arrivare al cessate il fuoco, alla fine dell'aggressione militare azera, alla ripresa del processo di pace coordinato dal gruppo di Minsk e per farlo bisogna ridimensionare il ruolo della Turchia di Erdoğan, che vuole fare di questa regione un altro tassello del suo progetto neo-ottomano, non facendosi scrupoli di coinvolgere nel conflitto addirittura jihadisti provenienti dalla Siria.
Che a farlo sia un paese NATO, amareggia e fa riflettere; che sia addirittura un paese candidato alla preadesione all'Unione europea dovrebbe invece indurci, una volta per tutte, a chiudere questa pagina e a ritirare lo status di paese candidato alla Turchia.
"
Carlo FIDANZA,2020-10-07,IT,EU diplomatic mission in Venezuela in view of possible elections (debate),https://www.europarl.europa.eu/doceo/document/CRE-9-2020-10-07-INT-3-110-0000_IT.html,"  Carlo Fidanza (ECR).   – Signor Presidente, onorevoli colleghi, intanto io vorrei sgombrare il campo da un equivoco: questo non è un dibattito di politica interna spagnola. Noi stiamo parlando di questo grave fatto perché è un problema che riguarda l'intera comunità internazionale, le Nazioni Unite, il mondo libero che si oppone a questa dittatura criminale. Se qualcuno a sinistra non l'ha ancora capito, forse farebbe bene ad aggiornare il suo messaggio e capire che ci stiamo occupando di un problema che riguarda tutto il mondo, oltre che il popolo venezuelano.
Abbiamo ascoltato, caro Vicepresidente, parole gravi, perché rappresentano forse una parte della verità ma sicuramente non tutta la verità. Abbiamo assistito a una missione di alti funzionari dell'Unione che ha finito con il legittimare ulteriormente il regime di Maduro come interlocutore.
Allora, ancora una volta noi chiediamo a gran voce elezioni presidenziali libere, democratiche e trasparenti e contestuale abbandono del potere da parte di Maduro, il cui regime anarco-comunista si è reso responsabile di gravi crimini, anche di una vera e propria emergenza umanitaria, ricordando, in questi pochi secondi, i milioni di profughi, veri profughi, che scappano da questa dittatura. Tra loro anche centinaia di migliaia di italiani di origine o di passaporto a cui voglio mandare un fraterno abbraccio.
"
Carlo FIDANZA,2020-09-17,IT,The need for an immediate and humanitarian EU response to the current situation in the refugee camp in Moria (debate),https://www.europarl.europa.eu/doceo/document/CRE-9-2020-09-17-INT-4-068-0000_IT.html,"  Carlo Fidanza (ECR).   – Signor Presidente, onorevoli colleghi, il campo profughi di Moria e l'intera isola di Lesbo sono diventati un inferno senza speranza per tutti: residenti, immigrati ed operatori. L'incendio divampato nel campo è solamente l'ultimo episodio e un ulteriore grave problema per l'isola greca.
Peraltro, secondo le autorità greche, a cui va tutta la nostra vicinanza, sarebbero stati proprio alcuni dei residenti del campo ad appiccare l'incendio, com'era già successo in passato, per protestare contro la situazione nel campo. La situazione a Lesbo è al collasso, come anche in altre zone di confine dell'Unione, come nella nostra Lampedusa, in Sicilia, nella totale inerzia delle autorità europee. 
È un'Europa che non agisce per fermare le partenze e nemmeno per rimpatriare quella stragrande maggioranza di immigrati che, purtroppo, non sono profughi bensì irregolari, e come tali devono essere espulsi. 
Un'Europa sotto ricatto dei trafficanti di esseri umani, un'Europa che subisce i diktat di Erdogan, il quale usa il ricatto migratorio come arma di pressione politica contro l'Europa, cui unisce una sempre più aggressiva presenza militare in tutto il Mediterraneo. L'Europa si difenda o sarà troppo tardi. 
"
Carlo FIDANZA,2020-07-23,IT,Conclusions of the extraordinary European Council meeting of 17-21 July 2020 (continuation of debate),https://www.europarl.europa.eu/doceo/document/CRE-9-2020-07-23-INT-1-078-0000_IT.html,"  Carlo Fidanza (ECR).   – Signora Presidente, onorevoli colleghi, fuori dalla retorica e dai trionfalismi, sono bastate poche ore per scoprire che quello del 21 luglio non è il migliore degli accordi possibili. A dircelo, in questa risoluzione, sono gli stessi che nei parlamenti nazionali accolgono i loro primi ministri con le standing ovation, come è successo a Conte ieri al parlamento italiano.
Certo, sulla carta i soldi ci sono ma avevamo ragione noi quando dicevamo che la risposta è tardiva e insufficiente, quando dicevamo che è sbagliato andare avanti con gli sconti ai contributi nazionali, che la parte dei sussidi è stata troppo ridimensionata, che i soldi arriveranno troppo tardi, quando troppe imprese saranno già chiuse e per questo serviva un meccanismo ponte per aiutarle subito.
Avevamo ragione noi a denunciare una governance piena di condizionalità, che rischia di commissariare le nostre scelte economiche, e avevamo ragione noi, ancora, nel dire che, invece di chiedere contributi ai cinesi, ai giganti del web o della finanza, rinviati a data da destinarsi, dal 1° gennaio 2021 massacrerete le imprese europee con la tassa sulla plastica.
Avevamo ragione noi e lo avete scritto voi.
"
Carlo FIDANZA,2020-07-09,IT,The 2019 Human Rights Annual report - Stability and Security in the Mediterranean and the negative role of Turkey - Situation in Belarus (debate),https://www.europarl.europa.eu/doceo/document/CRE-9-2020-07-09-INT-2-068-0000_IT.html,"  Carlo Fidanza (ECR).   – Signor Presidente, onorevoli colleghi, ""entro mezzo secolo la Turchia emergerà come una delle potenze più forti del mondo, navigando verso traguardi più grandi"" – parlava così il nuovo sultano Erdoğan nel febbraio di quest'anno, davanti al parlamento di Ankara: una volontà di potenza dichiarata, un disegno neo-ottomano che si fa sempre più evidente.
Prima il sostegno alle milizie islamiste e l'aggressione ai curdi in Siria, poi le trivellazioni illegali al largo di Cipro, ai danni degli interessi italiani e francesi, quindi l'intervento in Libia al fianco del governo di Tripoli, e ancora l'utilizzo spregiudicato della pressione migratoria, prima ai confini con Grecia e Bulgaria e poi nel Mediterraneo centrale, attraverso i trafficanti libici e ora anche algerini: un ricatto contro l'Europa, che però balbetta e continua a pagare.
E poi ancora il sostegno all'Islam politico in Europa, attraverso i turchi residenti nel nostro continente, chiamati addirittura a colonizzarci mettendo al mondo figli; la penetrazione nei Balcani occidentali e in altre zone dell'Africa, dal Sudan alla Somalia, come testimoniato dalla vicenda dell'italiana Silvia Romano, liberata da Al Shabab solo dopo mediazione turca.
In questo quadro allarmante, le blande misure restrittive volute dal Consiglio europeo non bastano. Da sempre Fratelli d'Italia ritiene che la Turchia, per storia, geografia e cultura, non faccia parte dell'Europa, così come noi la intendiamo. È giunto il momento di revocare definitivamente lo status di paese candidato alla preadesione e dire no, una volta per tutte, all'ingresso della Turchia nell'Unione europea.
"
Carlo FIDANZA,2020-07-08,IT,Presentation of the programme of activities of the German Presidency (debate),https://www.europarl.europa.eu/doceo/document/CRE-9-2020-07-08-INT-1-072-8515_IT.html,"  Carlo Fidanza (ECR),  per iscritto. – La Merkel fa passerella in un'Aula di eunuchi che la omaggiano servilmente incuranti della situazione drammatica in cui versa l'Europa, non soltanto a causa del Coronavirus ma di troppi anni di scelte sbagliate volute dalla Cancelliera. Le solite banalità, il solito ottimismo retorico sulle proprietà taumaturgiche dell'UE, uno scomposto attacco ai populisti e una bordatina a Orban per compiacere la sinistra e la conferma dell'asse privilegiato con la Francia. Nemmeno una parola sul ruolo della BCE dopo la sentenza della Corte tedesca, sull'eccesso di aiuti di Stato – in buona parte sempre tedeschi – che stanno drogando il mercato interno, sul surplus commerciale eccessivo in barba ad ogni trattato o sulla montagna di derivati tossici in pancia alle banche tedesche. Nulla nemmeno sulla crescente aggressività della Turchia nel Mediterraneo e della Cina in tutto il mondo. Come sempre, il manovratore manovra indisturbato e le vittime si alzano ad applaudire diventando complici.
"
Carlo FIDANZA,2020-06-17,IT,The Anti-racism protests following the death of George Floyd (continuation of debate),https://www.europarl.europa.eu/doceo/document/CRE-9-2020-06-17-INT-1-085-5000_IT.html,"  Carlo Fidanza (ECR),  per iscritto. – Dopo la morte di George Floyd tutti a dire ''black lives matter'', dimenticando che ''all lives matter'', tutti pronti a scagliarsi contro le polizie di mezzo mondo accusate di razzismo. Non una parola di condanna contro la feccia che con questa scusa ha devastato, saccheggiato e aggredito persone inermi con il solo torto di essere bianche. Nemmeno una parola sulle immagini di Digione dove bande di ceceni e maghrebini si sono scontrate con armi da fuoco. Nemmeno una parola per i barbari attacchi ai monumenti che rappresentano personaggi che hanno fatto la storia dell'Occidente. L'oscurantismo dei nuovi Talebani dell'antirazzismo non ha risparmiato Churchill, Cristoforo Colombo, Giulio Cesare, Indro Montanelli e persino Via col Vento e marche di cioccolatini. Una furia iconoclasta, sostenuta dalle più grandi multinazionali, dalle lobby apolidi dei Soros, che serve ad annientare le radici della nostra civiltà e ad aumentare il nostro senso di colpa per favorire nuova immigrazione. Chi si oppone a questo disegno perverso è ovviamente un razzista fascista nazista. Deve averlo pensato anche quel fenomeno di Sergio Sylvestre, il cantante americano adottato dall'Italia, il quale troppo preso dalla voglia di imitare i black power si è persino dimenticato le parole del nostro inno nazionale.
"
Carlo FIDANZA,2020-06-17,IT,Preparation of the European Council meeting of 19 June 2020 - Recommendations on the negotiations for a new partnership with the United Kingdom of Great Britain and Northern Ireland (debate),https://www.europarl.europa.eu/doceo/document/CRE-9-2020-06-17-INT-1-125-0000_IT.html,"  Carlo Fidanza (ECR).   – Signora Presidente, onorevoli colleghi, inizia un negoziato molto difficile su una risposta finanziaria che, per quanto significativa, rischia di rimanere di gran lunga inferiore alle attese, gravata di condizionalità tutte da scoprire e soprattutto tardiva. Briciole nel 2020, poco più che briciole nel 2021.
Quando il grosso dei finanziamenti arriverà, troppe imprese in troppi settori, dal terziario al turismo e all'industria, avranno già chiuso e troppa gente sarà rimasta senza lavoro. Con la flessibilità sugli aiuti di Stato aumentano gli squilibri del mercato interno e soltanto gli acquisti della BCE, finché dureranno, sembrano rispondere davvero alla crisi. Allora qualche paese deciderà di attivare il MES, ma forse è proprio questo l'obiettivo.
Intanto, anziché preoccuparvi di questo, proseguite con l'ideologia perversa del Green Deal, imponendo alle aziende nuovi oneri e ai cittadini nuovi stili di vita. Avete riscoperto sì la parola solidarietà, ne siamo lieti, ma vi siete dimenticati la parola responsabilità. 
"
Carlo FIDANZA,2020-05-27,IT,EU Recovery package (debate),https://www.europarl.europa.eu/doceo/document/CRE-9-2020-05-27-INT-1-048-0000_IT.html,"  Carlo Fidanza (ECR).   – Signora Presidente, onorevoli colleghi, dopo settimane, anzi mesi, abbiamo finalmente una proposta nero su bianco ma non è tutto oro quello che luccica. Anzi, ci sono molti punti critici. 
Primo, l'entità dei contributi, perché 500 miliardi di euro a fondo perduto sono un segnale, sì, ma non basteranno.
Secondo, la tempistica di erogazione, perché questi fondi servono subito, nei prossimi sei mesi e nel 2021: avere uno strumento tardivo e spalmato su sette anni non servirà a rispondere alla crisi.
Terzo, la destinazione, perché non fate altro che mettere risorse aggiuntive su priorità spesso ideologiche pensate prima del virus, come se il virus non fosse mai esistito.
Quarto, le condizionalità, perché un conto è spendere queste risorse con accuratezza, e ci mancherebbe, un altro è farsi dettare da Bruxelles le riforme da attuare a casa nostra.
Quinto, le risorse proprie, cioè le nuove tasse europee: ragioniamo su come recuperare le risorse da soggetti esterni ma guai a pensare che anche un solo centesimo di tasse in più possa gravare sulle nostre piccole e medie imprese.
Su questi punti, Presidente, vi staremo col fiato sul collo.
"
Carlo FIDANZA,2020-05-13,IT,"Conclusions of the extraordinary European Council meeting of 23 April 2020 - New MFF, own resources and Recovery plan (debate)",https://www.europarl.europa.eu/doceo/document/CRE-9-2020-05-13-INT-1-060-0000_IT.html,"  Carlo Fidanza (ECR).   – Signor Presidente, onorevoli colleghi, abbiamo il dovere di dire la verità. Troppe aziende rischiano di chiudere, rischiamo una catastrofe sociale, e l'Unione europea è in colpevole ritardo. Mentre nella vostra torre d'avorio vi dilettate alla calcolatrice con triliardi che non esisteranno, la costruzione europea vacilla non per colpa degli eurocritici ma di chi nel Suo paese, Presidente von der Leyen, vuole azzoppare persino la BCE.
Il pacchetto di misure approvate dal Consiglio all'Eurogruppo è poca cosa: troppo poco, troppo tardi e con ancora troppe ombre sulle condizionalità future del MES. Serve il recovery fund, serve subito, serve che sia cospicuo e il più possibile a fondo perduto. Basta con i prestiti sui prestiti, che hanno trasformato l'Europa in un banco dei pegni. Basta con gli eccessi di surplus commerciale, la fiscalità aggressiva e i rimborsi sui contributi nazionali.
Sì alle risorse proprie, se servono a chiedere di più ai colossi del web e della finanza, a chi fuori dall'Europa non rispetta i nostri standard sociali e ambientali.
Ma no, e ancora no, a nuove tasse sulle piccole e medie imprese, che già pagheranno il prezzo più alto.
Per superare questa crisi serve un'Europa totalmente nuova. Non ostinatevi a difendere quella di ieri!
"
Carlo FIDANZA,2020-04-16,IT,EU coordinated action to combat the COVID-19 pandemic and its consequences (continuation of debate),https://www.europarl.europa.eu/doceo/document/CRE-9-2020-04-16-INT-1-078-0000_IT.html,"  Carlo Fidanza (ECR).   – Signor Presidente, onorevoli colleghi, non usciremo da questa crisi con lacrime di coccodrillo, proclami ad effetto ed elenchi di buoni propositi sulla fase due, ma con capacità di adattare le priorità e di rispondere con immediatezza, quella che è mancata nella prima fase della crisi, quando si è pensato che il COVID-19 fosse solo un problema italiano. 
Ora è stata garantita flessibilità su conti pubblici, aiuti di Stato e fondi strutturali. La BCE, dopo aver vergognosamente sabotato la Borsa italiana, sta facendo il suo mestiere. Meglio tardi che mai. Poi c'è il pacchetto per il prossimo Consiglio, lo diciamo chiaramente: sì al fondo per la ricostruzione e finanziamenti della BEI, no al MES. Lo abbiamo conosciuto e non ci fidiamo. Liquidiamolo e restituiamo le quote agli Stati per affrontare la crisi. 
Green deal: diremo no a nuovi oneri e divieti ideologici contro le nostre imprese, già provate dalla crisi, e sì solo a investimenti virtuosi. E infine, chiediamo di difendere i confini perché mentre chiudiamo gli europei in casa, non è accettabile che le ONG continuino a spadroneggiare nel Mediterraneo. 
"
Carlo FIDANZA,2020-03-26,IT,European coordinated response to the COVID-19 outbreak (debate),https://www.europarl.europa.eu/doceo/document/CRE-9-2020-03-26-INT-1-081-5000_IT.html,"  Carlo Fidanza (ECR),  per iscritto. – Il problema coronavirus è stato ampiamente sottovalutato... si pensava fosse un problema esclusivamente italiano!
Solo 200 milioni per tutta l'UE come stanziamento iniziale per l'emergenza sanitaria, l'assenza di un protocollo comune per verificare contagiati e vittime, blocco delle esportazioni di mascherine proprio mentre l'Italia ne faceva richiesta, aziende europee che chiedevano il certificato ""virus-free"" ai prodotti agroalimentari italiani. Abbiamo visto persino mettere la riforma del MES al primo punto dell'Eurogruppo e la Presidente della BCE mandare a picco la Borsa di Milano e in fumo miliardi di risparmi in poche ore. Poi solo quando l'emergenza è arrivata in Francia e Germania l'Europa ha battuto un colpo.
Ora bisogna assicurare urgentemente liquidità a imprese e famiglie, con una maggiore flessibilità delle norme sui crediti deteriorati e con un grande piano europeo, eventualmente con bond garantiti dall'UE. Ma senza MES, le cui condizionalità renderebbe schiavi i paesi con alto debito pubblico, che ora si trovano a dover affrontare non una crisi di fiducia sul proprio debito sovrano ma uno shock simmetrico che ha colpito tutti indistintamente.
Oggi l'Europa si gioca il suo futuro: o si dimostrerà capace di rispondere alla sfida con efficacia e solidarietà oppure imploderà sotto il peso delle sue contraddizioni.
"
Carlo FIDANZA,2020-02-11,IT,Conclusion of the EU-Viet Nam Free Trade Agreement - Conclusion of the EU-Viet Nam Free Trade Agreement (Resolution) - EU-Viet Nam Investment Protection Agreement - EU-Viet Nam Investment Protection Agreement (Resolution) (debate),https://www.europarl.europa.eu/doceo/document/CRE-9-2020-02-11-INT-2-113-0000_IT.html,"  Carlo Fidanza (ECR).   – Signora Presidente, onorevoli colleghi, questo accordo tra UE e Vietnam presenta come sempre aspetti contraddittori. Il tema dei diritti umani ripetutamente violati, alcune opportunità significative per le nostre imprese e una tutela ampia per le nostre denominazioni d'origine. 
Eppure rimane una grande criticità irrisolta su un settore cruciale come quello del riso. La produzione risicola italiana, la più importante dell'Unione europea, e quella europea sono già da anni sotto attacco per via dell'accordo EBA con Cambogia e Myanmar. La clausola di salvaguardia è stata applicata tardi e male ed è di questi giorni la notizia che nell'ambito del blocco delle agevolazioni commerciali con la Cambogia non rientrerà il riso. In questo quadro è evidente che l'immissione sul mercato di ulteriori ingenti quote di riso vietnamita a bassissimo prezzo rischia di mettere in ginocchio un settore già provato.
La nostra delegazione non intende quindi essere complice di questo disegno e non sosterrà questo accordo fino a quando non verrà salvaguardato il riso italiano ed europeo. 
"
Carlo FIDANZA,2020-02-10,IT,One-minute speeches on matters of political importance,https://www.europarl.europa.eu/doceo/document/CRE-9-2020-02-10-INT-1-279-0000_IT.html,"  Carlo Fidanza (ECR).   – Signor Presidente, onorevoli colleghi, nei giorni scorsi ci siamo fatti promotori di una lettera al Presidente Sassoli, a mia prima firma e sottoscritta da altri 35 colleghi eurodeputati italiani, con cui chiedevamo che oggi 10 febbraio, in apertura di sessione, venisse dedicato un momento di ricordo ai circa 30 000 martiri delle foibe, profonde cavità carsiche, e a 350 000 italiani esuli da Istria, Fiume e Dalmazia. 
Diamo atto al Presidente Sassoli di aver accolto questa richiesta. Un minuto di silenzio e un asciutto messaggio di ricordo. Rimane il rammarico che non si sia, nemmeno in quest'occasione, trovato il coraggio di indicare chiaramente le responsabilità storiche dei partigiani slavo-comunisti del maresciallo Tito, spesso aiutati da quelli italiani, in quella efferata pulizia etnica contro gli italiani.
Quegli italiani sono morti o sono fuggiti da esuli, sì, ma non si dice mai uccisi da chi o per scappare da chi. L'oblio di ieri e il negazionismo e il giustificazionismo di oggi si combattono con il coraggio della verità storica. Finché ci saranno morti di serie A e di serie B, non ci potrà essere vera pacificazione. 
"
Carlo FIDANZA,2020-01-16,IT,"Nigeria, notably the recent terrorist attacks",https://www.europarl.europa.eu/doceo/document/CRE-9-2020-01-16-INT-4-091-0000_IT.html,"  Carlo Fidanza (ECR).   – Signora Presidente, onorevoli colleghi, 11 cristiani fucilati e poi decapitati nella giornata di Natale, molti altri uccisi: un vero Natale di sangue in Nigeria. Attentati rivendicati dalla fazione di Boko Haram che, con l'ISWAP, rappresenta il braccio armato dello Stato islamico. La violenza islamista si è accentuata ancor più sotto la nuova presidenza di Buhari, nonostante le promesse.
I cristiani in Nigeria sono discriminati ovunque, persino nelle scuole, subiscono soprusi di ogni genere. Nel 2018 si contano almeno 1 200 persone uccise e 200 000 sfollati a causa della violenza islamista.
Vengono colpiti i cristiani in ragione della loro fede, eppure nel dispositivo della risoluzione che voteremo oggi la parola ""cristiani"" praticamente scompare e ieri, nel voto sui diritti umani, gli emendamenti sui cristiani perseguitati sono stati bocciati da quest'Aula.
Se vogliamo essere seri e concreti dobbiamo innanzitutto riconoscere le vittime e i carnefici e, infine, dobbiamo condizionare la nostra politica di cooperazione in Nigeria a una lotta finalmente seria contro il terrorismo islamista.
"
Carlo FIDANZA,2020-01-14,IT,Implementing and monitoring the provisions on citizens’ rights in the Withdrawal Agreement (debate),https://www.europarl.europa.eu/doceo/document/CRE-9-2020-01-14-INT-2-119-0000_IT.html,"  Carlo Fidanza (ECR).   – Signora Presidente, onorevoli colleghi, con buona pace di politici e commentatori mainstream, il popolo britannico ha una volta di più espresso la sua volontà. Può piacere o no – a noi dispiace – ma si chiama democrazia.
Ora siamo tutti chiamati a costruire una nuova e positiva cooperazione tra l'Unione europea e il Regno Unito: la tutela dei diritti dei cittadini dell'UE residenti nel Regno Unito è certamente uno degli aspetti più sensibili, ma dobbiamo riconoscere che si stanno facendo passi avanti positivi, anche se certamente bisogna migliorare le procedure burocratiche per consentire, a chi ne ha diritto, di fare per tempo la richiesta di residenza permanente.
Nel Regno Unito vivono circa 700 000 italiani, moltissimi dei quali sono giovani di recente emigrazione; a loro non dobbiamo soltanto garantire la tutela dei diritti di permanenza ma dobbiamo restituire la speranza di poter tornare a casa in Italia e costruirsi lì una nuova vita: anche questo è un loro diritto fondamentale.
"
Carlo FIDANZA,2020-01-14,IT,Situation in Libya (debate),https://www.europarl.europa.eu/doceo/document/CRE-9-2020-01-14-INT-2-460-0000_IT.html,"  Carlo Fidanza (ECR).   – Signora Presidente, onorevoli colleghi, la guerra per procura che si sta combattendo in Libia dimostra ancora una volta l'inconsistenza dell'Unione europea sui grandi scenari di crisi internazionale e anche l'intervento – sincero, per carità – del Vicepresidente Borrell questa sera è nient'altro che un monumento all'impotenza. 
Si tratta di un'assenza aggravata anche dall'arroganza e dagli errori di alcuni governi, a partire in passato da quello francese, che dal 2011 in Libia hanno giocato una partita senza scrupoli, consegnandoci la guerra e la crisi migratoria.
E mentre la Turchia porta avanti il suo disegno neo-ottomano, mentre le monarchie del Golfo regolano i conti a due passi da casa nostra, con l'assenza dell'intera Europa spicca – purtroppo da italiano mi tocca dirlo – anche quella del governo italiano, che balbetta affidandosi a enti internazionali impotenti, mentre grandi nazioni si spartiscono quella che fu un'area di influenza fondamentale per il nostro paese.
Allora, signor Alto rappresentante, rimangono pochi giorni per cambiare verso ed evitare una catastrofe.
"
Carlo FIDANZA,2019-12-18,IT,Humanitarian situation in Venezuela and migration and refugee crisis (debate),https://www.europarl.europa.eu/doceo/document/CRE-9-2019-12-18-INT-3-482-0000_IT.html,"  Carlo Fidanza (ECR).   – Signora Presidente, onorevoli colleghi, la situazione in Venezuela è drammatica. Abbiamo milioni di profughi veri, forse troppo scomodi e poco di moda di cui troppo poco si parla. 
Un piccolo passo è stato fatto in Italia, dove grazie a una nostra iniziativa è stato riconosciuto il diritto ai venezuelani di origine italiana, che già da tempo hanno fatto richiesta della cittadinanza e sono in attesa di riscontro, a ricongiungersi con la madrepatria. E allora, in attesa di libere elezioni, l'Europa e i suoi Stati membri dovrebbero fare di più, ad esempio pensare a un percorso facilitato di reinserimento socioeconomico per i discendenti di italiani, spagnoli, francesi o altri che decidono di ritornare a vivere nella terra dei propri padri. 
Invece assistiamo imbelli e impotenti, come al solito all'arrivo incontrollato sulle nostre coste di migranti economici provenienti in gran parte dall'Africa e in gran parte di religione mussulmana, mentre ci disinteressiamo di chi, cristiano, spesso di origine europea è effettivamente costretto a scappare dalla propria terra ed ha un regime anarco-comunista sanguinario che ha perseguitato gli oppositori politici, riducendo il proprio popolo alla fame. 
"
Carlo FIDANZA,2019-11-26,IT,Preparation of the European Council meeting of 12 and 13 December 2019 (debate),https://www.europarl.europa.eu/doceo/document/CRE-9-2019-11-26-INT-2-047-0000_IT.html,"  Carlo Fidanza (ECR).   – Signora Presidente, onorevoli colleghi, il prossimo Consiglio europeo non ci lascia ben sperare. Non ci sono ancora passi decisivi sul nuovo quadro finanziario pluriennale. Si perdono mesi a discutere di surreali condizionalità sullo Stato di diritto ma ancora non si capisce quale sarà il destino dei fondi di coesione e della PAC, che rischiano di pagare senza motivo il prezzo della Brexit. Impegni generici sui cambiamenti climatici, che vengono poi anticipati a livello nazionale con nuove tasse e burocrazia, mentre avanzano nuove emergenze che imporrebbero invece di investire in prevenzione per difendere un territorio martoriato da fenomeni climatici estremi.
Ma quello che più ci preoccupa è quello che potrebbe essere deciso, a margine del Consiglio, sulla riforma del meccanismo europeo di stabilità: nuove condizionalità per un'eventuale ristrutturazione del debito, che tradotto significa tagli lineari alla spesa pubblica, macelleria sociale, austerità e ulteriore limitazione alla sovranità economica degli Stati, il tutto a scapito, ancora una volta, della crescita economica. Una linea che ha già fallito e che va respinta con forza al mittente.
"
Carlo FIDANZA,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-259-0000_IT.html,"  Carlo Fidanza (ECR).   – Signora Presidente, onorevoli colleghi, piange Venezia, patrimonio dell'umanità intera. Piange Matera, Capitale europea della cultura 2019. Soffrono Liguria e Piemonte, flagellate dal maltempo di questi giorni, come le coste spazzate da mareggiate violentissime.
Tutto questo, così come analoghi fenomeni avvenuti negli anni in tanti Stati membri, ci porta a dire che l'Europa non può accontentarsi di reagire dopo le tragedie, con qualche piccolo stanziamento.
Si discute molto di green new deal, ma la vera svolta, a nostro avviso, è investire prima, affiancare al Fondo di solidarietà, che pur ogni volta meritoriamente mobilitiamo, un Fondo europeo per la prevenzione del dissesto idrogeologico, del rischio sismico e dell'erosione costiera, scorporando dal calcolo del debito le spese per gli investimenti dedicati a mettere in sicurezza le infrastrutture e a ricucire i nostri territori, per difenderne non solo il patrimonio di bellezza architettoniche, culturali e naturali, ma anche per difendere la presenza dell'uomo e delle sue attività in questi territori unici, ma tanto fragili. Ora è tempo di agire.
"
Carlo FIDANZA,2019-07-17,IT,Humanitarian assistance in the Mediterranean (debate),https://www.europarl.europa.eu/doceo/document/CRE-9-2019-07-17-INT-3-125-0000_IT.html,"  Carlo Fidanza (ECR).   – Signora Presidente, onorevoli colleghi, quello che sta avvenendo nel Mediterraneo centrale è vergognoso. 
Il traffico di esseri umani trova un costante sostegno nell'azione di ONG senza scrupoli che, pur di realizzare il loro disegno politico, sono pronte a violare le leggi e le acque territoriali di uno Stato sovrano, che coincidono anche con i confini esterni dell'Unione europea, nonché le stesse leggi del mare e che, invece, usano la propria difesa ipocritamente, come è avvenuto nel caso della fuorilegge Carola Rackete, che ha concluso la sua lunga serie di violazioni speronando una vedetta della Guardia di Finanza italiana, rischiando di causare una tragedia. A questa fuorilegge qualcuno vorrebbe addirittura concedere una passerella in questo Parlamento. 
Il tutto nel silenzio complice delle autorità europee e con dichiarazioni ipocrite da parte di alcuni governi, a partire da quelli di Francia e Germania. Allora noi in mare vogliamo meno ONG e più navi militari, perché l'unico modo per fermare il traffico di esseri umani e le morti in mare è impedire ai barconi della morte di partire dall'Africa e aprire lì i centri di identificazione in cui distinguere chi è profugo veramente da chi è un brigante economico e deve essere rimpatriato, e per questo vogliamo un dispositivo europeo di rimpatrio dei migranti, perché soltanto così si potrà fermare questo traffico irregolare e immorale. 
"
Carlo FIDANZA,2019-07-16,IT,Situation in Venezuela (debate),https://www.europarl.europa.eu/doceo/document/CRE-9-2019-07-16-INT-2-219-0000_IT.html,"  Carlo Fidanza (ECR).   – Signor Presidente, onorevoli colleghi, alto rappresentante Mogherini, è tempo di bilanci anche per il Suo mandato. 
Il nostro giudizio complessivamente per questi cinque anni è un giudizio negativo, ma nel caso di specie del Venezuela, riconosciamo che la Commissione ha fatto sforzi importanti. Ci rammarichiamo per contro del fatto che il Consiglio pochi mesi fa non è riuscito ad approvare una risoluzione a sostegno del legittimo presidente Guaidó per responsabilità del governo della mia nazione, dell'Italia, che non ha voluto sottoscriverlo, una macchia pesante.
La situazione è drammatica, come hanno detto i colleghi. Sei milioni di persone che vivono in condizioni tragiche, più di quattro milioni di persone che hanno lasciato il paese, profughi veri che probabilmente non destano l'attenzione dell'opinione pubblica internazionale perché non hanno alle loro spalle Carola Rackete, George Soros e Roberto Saviano, che si stracciano le vesti per loro, ma sono profughi veri che necessitano di aiuto. 
Allora noi sosteniamo gli sforzi diplomatici, chiediamo alla Commissione di sostenere il processo di mediazione che si è caricata oggi la Norvegia verso nuove elezioni libere e trasparenti, condividendo l'auspicio della Conferenza episcopale venezuelana, che voglio ringraziare per il grande lavoro che sta facendo e che pochi giorni fa ha chiesto l'uscita di coloro che esercitano illegittimamente il potere e l'elezione nel più breve tempo possibile di un nuovo presidente della Repubblica. Parole sensate, parole misurate di buon senso che devono trovare presto attuazione. 
"
