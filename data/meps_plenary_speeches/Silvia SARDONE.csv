MP,Date,Language,Title,Url,Content
Silvia SARDONE,2023-11-21,IT,Strengthening the CO2 emission performance targets for new heavy-duty vehicles (debate),https://www.europarl.europa.eu/doceo/document/CRE-9-2023-11-21-INT-2-088-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, la transizione verde non deve essere un macigno economicamente e socialmente insostenibile. 
Dopo le auto, avete deciso di imporre l'elettrico anche ai mezzi pesanti: avete deciso di affossare aziende e intere filiere. Per che cosa? Beh, non per il clima. Avete detto di no ai biocarburanti, ai carburanti rinnovabili. Noi li abbiamo proposti. È chiaro quindi che dietro a politiche ambientali, vengono nascoste politiche industriali. Eh sì, perché poi a beneficiarne sarà solo la Cina. Ci saranno conseguenze su aziende e intere filiere.
Il settore dei trasporti, un settore già in difficoltà per la crisi economica e i costi dei carburanti, sarà in ginocchio. Non c'è stata alcuna analisi di impatto. Non esistono valide alternative per tratte così lunghe. E poi, per i comuni, avete deciso di imporre per il trasporto pubblico il 100 % di elettrici dal 2030. Allora io mi chiedo, soprattutto i piccoli comuni, dove pensate che li possano prendere i soldi? Un bus elettrico costa mediamente cinque volte di più. State mettendo a rischio il futuro di imprese, lavoratori e comuni solo per un'ideologia.
"
Silvia SARDONE,2023-11-21,IT,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-222-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, il testo sugli imballaggi è un'autentica follia. Mah, sarà per questo che oggi la relatrice manco si è presentata, la capisco. 
Mettete in crisi interi Paesi, l'Italia per esempio, nazione modello per l'economia circolare. Siamo i primi in Europa e quindi al mondo nel riciclo: abbiamo raggiunto come Italia gli obiettivi europei sette anni prima. Ma buttate via anche anni di investimenti: dal 2001 al 2021 sono stati infatti investiti 7 miliardi di euro per sviluppare la raccolta differenziata e 4 miliardi di euro per coprire costi di avvio a riciclo e recupero di materiali. Ma ci sono ancora addirittura soldi nel PNRR proprio per il riciclo. 
Eliminate gli imballaggi in plastica, aumentando lo spreco, comprometterete la sicurezza alimentare e anche la protezione dei prodotti nel trasporto. Ma poi parliamo di spreco alimentare, no? Siete un po' schizofrenici perché, da un lato, dite che per combattere lo spreco bisogna fare confezioni sempre più piccole e poi, dall'altro, dite per l'insalata che ce ne vuole almeno un chilo per essere confezionata! 
Non c'è alcuna analisi di impatto: studi dimostrano, anzi, un maggiore impatto ambientale del riuso, perché ovviamente la confezione deve essere trasportata avanti e indietro e, per essere riutilizzata, deve essere lavata, quindi più acqua, più energia. Insomma, volete mandare imprese all'aria e lavoratori a casa: danneggerete settori strategici del tessuto economico. 
Io dico solo una cosa: fermatevi, vi prego, fermatevi! 
"
Silvia SARDONE,2023-10-18,IT,Islamist terrorist attack on French schools and the need to protect people and promote social cohesion (debate),https://www.europarl.europa.eu/doceo/document/CRE-9-2023-10-18-INT-3-486-0000_IT.html,"  Silvia Sardone (ID).   – Signor Presidente, onorevoli colleghi, ci odiano in nome di Allah.
Gli estremisti islamici odiano il nostro modo di vivere. Odiano la libertà delle donne di scegliere chi amare, con chi uscire o come vestirsi. Odiano i nostri valori. Odiano le nostre tradizioni. Odiano la nostra cultura. Odiano la nostra arte. Odiano la nostra identità. Odiano la nostra civiltà. Odiano i nostri divertimenti e le nostre passioni. Odiano le conquiste che abbiamo raggiunto. Non vogliono integrarsi e nutrono un rancore fortissimo nei nostri confronti.
Di fronte a questo odio, la vostra risposta è la sottomissione, il buonismo, il politicamente corretto. Invece di difenderci, promuovete l'arretramento su ciò che siamo. State costruendo un'Europa debole, quando invece avremmo bisogno di un'Europa forte e orgogliosa.
Mentre loro vogliono opprimerci con la paura e il terrore, l'Europa dorme. Aveva ragione Oriana Fallaci: ""Sveglia Occidente"" o sarà troppo tardi.
"
Silvia SARDONE,2023-10-03,IT,Question Time with Commissioners – EU-China trade relations,https://www.europarl.europa.eu/doceo/document/CRE-9-2023-10-03-INT-2-295-0000_IT.html,"  Silvia Sardone (ID).   – Signor Vicepresidente, Pechino ha in mano il 60 % della produzione globale di auto elettriche e più del 60 % delle batterie in circolazione è ""Made in China"". Per produrre le auto elettriche la Cina usa l'energia data da centrali a carbone. 
Le stime dell'Eurostat sulle emissioni di anidride carbonica nei paesi dell'Unione europea nel 2022 registrano un calo del 2,8 % rispetto al 2021, però la Cina, invece, registra un aumento del 4,2 % e nei primi mesi del 2023 un altro aumento del 4 %. In Cina il consumo di petrolio è salito del 5,5 %, di carbone 3,6% e di gas dell'1,4 %.
Quindi, le mie domande. La prima è: la linea dell'Unione europea è davvero, con la scusa dell'ambiente, quella di impoverire l'Europa a favore dell'economia cinese? Perché questo è quello che sembra risultare. E poi vorrei sapere: l'Unione europea sta valutando nuovi incentivi per l'acquisto di automobili che tengano conto delle emissioni di anidride carbonica sprigionate nel loro processo di produzione e distribuzione?
"
Silvia SARDONE,2023-10-03,IT,Question Time with Commissioners – EU-China trade relations,https://www.europarl.europa.eu/doceo/document/CRE-9-2023-10-03-INT-2-297-0000_IT.html,"  Silvia Sardone (ID).   – Il tema è che qui la concorrenza non è tanto quella dell'Unione europea. Noi ci stiamo facendo concorrenza da soli favorendo paesi, come la Cina, extra Unione europea. Io quindi vorrei capire, proprio operativamente negli accordi commerciali con la Cina, se e come avete intenzione di agire.
"
Silvia SARDONE,2023-10-03,IT,Situation in Nagorno-Karabakh after Azerbaijan’s attack and the continuing threats against Armenia (debate),https://www.europarl.europa.eu/doceo/document/CRE-9-2023-10-03-INT-2-373-0000_IT.html,"  Silvia Sardone (ID).   – Signora Presidente, onorevoli colleghi, dov'è l'Europa di fronte al dramma degli armeni che scappano dal Nagorno-Karabakh? Quasi 100 000 persone in fuga, spaventate dalle minacce dell'Azerbaigian.
Come mai l'Unione europea non s'indigna? Abbiamo visto bambini e anziani piangere andandosene dalle loro case, civili ridotti alla fame, chiese cristiane distrutte, un popolo abbandonare le proprie terre e la propria identità, che poi è anche la nostra, quella cristiana, il tutto nell'indifferenza delle istituzioni. Anzi, in questi anni abbiamo visto la Presidente von der Leyen definire l'Azerbaigian un partner affidabile.
Gli armeni sono stati abbandonati. L'Unione europea ha forse preferito i rifornimenti di gas alla vita di persone innocenti? L'Europa che cosa ha fatto in questi anni e negli ultimi mesi? Niente, non ha fatto niente. Ha lasciato intere famiglie nelle mani di un regime che mirava proprio a mandarli via. 
Ora l'ONU promette fondi e aiuti economici per questa zona. A che cosa servono se sono quasi tutti scappati via e perché non ha fatto nulla prima?
"
Silvia SARDONE,2023-10-02,IT,One-minute speeches on matters of political importance,https://www.europarl.europa.eu/doceo/document/CRE-9-2023-10-02-INT-1-209-0000_IT.html,"  Silvia Sardone (ID).   – Signora Presidente, onorevoli colleghi, le chiedo e vi chiedo: siamo in Iran o in Europa? Glielo chiedo perché da settimane sono minacciata di morte per aver espresso, proprio in quest'Aula, il mio no all'islamizzazione del nostro continente e il no al velo islamico. Ho ricevuto decine e decine di minacce di morte per aver mostrato semplicemente una maglia con scritto ""No al velo islamico"". Ve ne leggo alcune: ""Ti taglio la gola"", ""Ti accoltello"", ""Muori"", ""Sei da bruciare"", ""Ti uccido"", ""Ti soffocherei"", ""Esplodi"", ""Ti spacco la faccia"", ""Finisce malissimo per te"". E vi risparmio le minacce anche verso i miei figli.
Questi sono solo alcuni dei messaggi d'odio che ho ricevuto sui social e via mail. Mi chiedo se in Europa sia ancora possibile essere liberi di dire che il velo islamico non è un simbolo di libertà, ma un simbolo di sottomissione. Se posso ancora dire liberamente che non voglio un futuro islamico per il nostro continente. Posso ancora dire che non dobbiamo arretrare sui nostri valori, sui diritti umani, sulla nostra identità e sulla nostra cultura?
Di fronte a un Islam che prende spazio in Europa, opporsi è più che mai un dovere. Le minacce di morte non mi fanno paura.
"
Silvia SARDONE,2023-09-12,IT,"Towards a more disaster-resilient EU - protecting people from extreme heatwaves, floods and forest fires (debate)",https://www.europarl.europa.eu/doceo/document/CRE-9-2023-09-12-INT-2-029-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, l'Europa deve fare di più per contrastare le catastrofi. La sua strategia green rischia di indebolire gli interventi necessari sui territori: penso alla tragica alluvione in Emilia Romagna, che avrebbe potuto essere molto limitata se si fossero costruite le necessarie vasche di contenimento delle acque e le dighe, se si fossero puliti i fiumi e se fossero stati risanati gli argini.
Dighe, vasche, pulizia dei fiumi: tutti interventi a cui vi opponete perché in contrasto con le vostre politiche di ripristino della natura. I disastri naturali come le alluvioni si limitano con più strutture fatte dall'uomo e non meno.
Sulle ondate di calore, invece, basta con l'allarmismo. Due mesi a parlare dell'estate calda e infuocata e poi si scopre che i dati dicono l'opposto: i consumi elettrici in Italia hanno registrato un calo del 3,3 % rispetto al luglio del 2022. Non solo: la temperatura media di luglio non ha mostrato un aumento esorbitante; anzi, un decremento in Italia di 0,3 gradi rispetto allo stesso periodo dell'anno precedente.
Attenzione a sparare toni da apocalisse: rendono meno seri i dibattiti sul clima.
"
Silvia SARDONE,2023-09-12,IT,Iran: one year after the murder of Jina Mahsa Amini (debate),https://www.europarl.europa.eu/doceo/document/CRE-9-2023-09-12-INT-2-316-0000_IT.html,"  Silvia Sardone (ID).   – Signor Presidente, onorevoli colleghi, io mi vergogno; io mi vergogno di un'Unione europea che finge di sostenere la protesta delle donne iraniane e di ricordare il coraggio della grande Mahsa Amini. Mi vergogno perché siete proprio voi che promuovete, per i vostri eventi, il velo islamico. 
Ormai sono anni che vediamo l'hijab rappresentato in chiave positiva nelle comunicazioni e sui social delle istituzioni europee: lo abbiamo visto per la conferenza sul futuro dell'Europa, gli eventi sulla gioventù, le pubblicazioni sull'ambiente, la Giornata dei diritti dell'uomo e la parità di genere e perfino per il giorno anti omofobia. 
Io mi vergogno di un'Unione europea succube dell'Islam. Io mi vergogno di un'Unione europea che vede il velo islamico come strumento di integrazione e diversità, quando invece opprime le donne. Io mi vergogno di un'Unione europea che gira le spalle alle tante donne che vogliono essere libere di non portarlo, di vestirsi come preferiscono, di frequentare, amare e sposare chi vogliono. 
Oggi più che mai bisogna ribadire che il velo islamico non è simbolo di libertà ma di sottomissione. No al velo islamico!
"
Silvia SARDONE,2023-07-11,IT,Ecodesign Regulation (debate),https://www.europarl.europa.eu/doceo/document/CRE-9-2023-07-11-INT-2-524-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, l'obiettivo del regolamento sulla progettazione ecocompatibile sarebbe quello di ridurre l'impatto ambientale dei prodotti durante il loro ciclo di vita ma, ancora una volta, finisce alla fine per imporre ulteriori oneri alle imprese e pone le basi per future nuove iniziative green, con pericoli importanti per le aziende.
Apprezziamo i riferimenti alle micro, piccole e medie imprese, ma abbiamo ancora molti dubbi su questa proposta. Uno, tra tutti, la mancata inclusione del riciclo tra le esenzioni nella definizione di distruzione, al pari praticamente di riuso e rifabbricazione.
Insomma, secondo la proposta il riciclo sarebbe una modalità di distruzione del prodotto. Questa è un'assurdità che colpirebbe le aziende italiane di diversi settori che da anni investono nel riciclo – considerate che l'Italia è prima al mondo nel riciclo – e lo riteniamo un paradosso.
In pratica per attaccare le aziende della moda low cost si colpiscono anche i brand di lusso: è un paradosso che aziende come Armani, se hanno un abito invenduto, non possano distruggerlo ma non possano neanche riciclarlo. Dovrebbe smontare il mercato del lusso, che solo in Italia vale 17 miliardi di euro e il 78 % della moda di lusso è made in Italy.
Abbiamo presentato un emendamento che introduce il requisito di informazioni sull'origine del prodotto, così che il made in Italy possa essere riconosciuto e quindi valorizzato come eccellenza, ma anche in questo caso la sinistra, ovviamente, sarà assolutamente contraria.
Noi abbiamo letto 130 pagine di regole e vincoli per le aziende. In più, tra l'altro, in questo regolamento si decide di conferire il potere alla Commissione di introdurre ulteriori requisiti e obblighi attraverso atti delegati o atti legislativi specifici.
Noi rimaniamo contrari. Voi continuate a portare avanti regolamenti e proposte green che non salveranno il mondo, ma piuttosto renderanno meno competitiva l'Europa rispetto agli altri concorrenti. Non ne vale la pena.
"
Silvia SARDONE,2023-06-12,IT,EU Day for the victims of the global climate crisis (debate),https://www.europarl.europa.eu/doceo/document/CRE-9-2023-06-12-INT-1-096-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, siamo qua a parlare della Giornata europea per le vittime dei cambiamenti climatici. Io già me li vedo, le grandi menti europee, a pensare: ma c'è una giornata commemorativa, di che cosa dobbiamo parlare? Ma sì dai, facciamola sulle vittime dei cambiamenti climatici. 
È l'ennesima trovata ideologica di una Commissione che oramai vive solo di vuoti slogan ecologisti ed è totalmente sconnessa dalla realtà. Continuate a portare avanti un modello totalmente masochista, che penalizza fortemente le imprese, i consumatori e le famiglie europee. Non capite che, mentre l'Europa in qualche modo si autopenalizza, c'è chi invece continua ad inquinare sempre di più, nel totale silenzio delle istituzioni europee.
Vi do un po' di dati. Allora, le stime Eurostat dicono quanto segue, cioè che, per esempio, sulle emissioni di anidride carbonica dei paesi dell'Unione europea nel 2022 c'è un calo in Europa del 2,8 % rispetto al 2021. Però insomma, a fronte del comportamento virtuoso dei paesi europei, vediamo che la Cina ha invece aumentato le emissioni del 4,2 % e che anche nei primi mesi del 2023 le emissioni cinesi sono cresciute del 4 %. Sempre in Cina il consumo di petrolio è salito del 5,5 %, quello del carbone è salito del 3,6 % e quello del gas è salito dell'1,4 %. È impressionante il dato del carbone nel 2022. Pechino ha concesso permessi per 106 gigawatt di capacità in 82 siti, il quadruplo della capacità approvata nel 2021, ed è pari all'apertura di due centrali a carbone ogni settimana. 
Insomma, l'Europa produce solamente l'8 % delle emissioni globali. Veramente siete così presuntuosi da pensare che siano le nostre ad essere quelle che in qualche modo sono determinanti? Se anche nei prossimi anni riuscissimo a dimezzarle, cambierebbe davvero qualcosa? Invece che cosa facciamo? Regaliamo settori commerciali per andare a comprare i beni proprio da quei paesi che li realizzano senza alcun rispetto ambientale! È una roba da matti. Sull'altare della transizione ecologica stiamo distruggendo l'industria automobile senza capire che così diventeremo una succursale della Cina, da cui già oggi dipendiamo per le batterie e le terre rare. 
Viaggiamo a grandi passi verso la desertificazione industriale e voi ne siete felici. È talmente un capolavoro di follia che a me sinceramente viene da pensare che, prima o dopo, in qualche modo successivamente al Qatargate ci troveremo di fronte al Chinagate. 
"
Silvia SARDONE,2023-05-10,IT,Externalising asylum applications and making funding to third countries conditional on the implementation of return agreements (topical debate),https://www.europarl.europa.eu/doceo/document/CRE-9-2023-05-10-INT-3-231-0000_IT.html,"  Silvia Sardone (ID).   – Signora Presidente, onorevoli colleghi, veniamo da anni in cui in questo Parlamento sono stati invitati personaggi come Carola Rackete a pontificare in maniera patetica sull'immigrazione e sull'accoglienza.
Da troppo tempo ci aspettiamo strategie nuove da parte della Commissione europea, che invece purtroppo è succube dei buonisti di sinistra e di coloro che puntano a porte aperte per tutti i migranti.
A marzo, dopo la tragedia in mare in Italia, abbiamo visto la Presidente della Commissione dire: ""sull'immigrazione servono soluzioni europee"". Ben svegliata, considerando che in questi quattro anni nulla è stato fatto.
Poi abbiamo sentito il Presidente del Consiglio Michel che ha promesso: ""lavoriamo per arrivare entro la fine del mandato a un patto europeo sulla migrazione e l'asilo, dobbiamo farlo per lottare insieme contro i criminali che speculano sulla miseria"". Parole, solo parole in tutti questi anni e solo adesso, tra l'altro, venite sulle nostre posizioni. Ricordiamo che Matteo Salvini, per aver difeso i confini dell'Italia e quindi dell'Europa, è ancora sotto processo.
Ora, finalmente, in Parlamento arriva un dibattito che si concentra sul fermare l'immigrazione irregolare e non alimentarla come vuole la sinistra. Da anni noi diciamo che servono hotspot nei paesi del Nord Africa e che le domande di asilo devono essere trattate negli Stati terzi.
Noi crediamo che l'Europa dovrebbe attivarsi per legare gli aiuti economici ai paesi africani a precisi impegni sui rimpatri dei migranti irregolari e a misure per contrastare le partenze dei barconi.
Il tempo delle promesse e dei vostri slogan è finito, sull'immigrazione bisogna muoversi, lo chiedono i cittadini europei.
"
Silvia SARDONE,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-367-0000_IT.html,"  Silvia Sardone,  a nome del gruppo ID. – Signor Presidente, da anni la Commissione europea ci spiega che la parola ""solidarietà"" è la soluzione al problema dell'immigrazione. 
Solidarietà, dunque. Quanto è solidale la Francia di Macron che a Ventimiglia con i gendarmi rimanda indietro i migranti in Italia? Quanto è solidale la Spagna socialista che schiera l'esercito contro i migranti a Ceuta e Melilla? Quanto è solidale la Germania socialdemocratica che chiede un sistema per l'immigrazione legale in Europa e poi finanzia le ONG che portano immigrati irregolari in Europa? Quanto è solidale la socialdemocratica Danimarca che non vuole più essere un paese accogliente e vuole rimandare indietro gli immigrati in Ruanda? Quanto è solidale questa Europa, che aveva promesso la redistribuzione dei migranti, la rotazione dei porti, la difesa dei confini continentali e poi nulla ha fatto?
Però in effetti qualcosa avete fatto, avete sprecato miliardi regalandoli alla Turchia di Erdoğan, da cui partono in continuazione barconi, con il risultato di assistere a drammatiche tragedie in mare.
Noi siamo stanchi della propaganda solidale e della vostra incoerenza. L'immigrazione irregolare va contrastata con ogni mezzo. Servono hotspot nei paesi del Nord Africa, cooperazione con i paesi africani e una seria politica europea di rimpatri di clandestini.
L'Italia non può più essere lasciata sola. Basta parole, servono i fatti.
"
Silvia SARDONE,2023-03-15,IT,Deaths at sea: a common EU response to save lives and action to ensure safe and legal pathways (debate),https://www.europarl.europa.eu/doceo/document/CRE-9-2023-03-15-INT-3-276-0000_IT.html,"  Silvia Sardone (ID).   – Signor Presidente, onorevoli colleghi, siete degli ipocriti. I morti in mare sono solo responsabilità dell'Unione europea. Il buonismo e le politiche pro-immigrazione hanno portato a più partenze e quindi più morti in mare. I vostri patetici slogan per l'accoglienza sono un danno per i migranti e anche per i cittadini dell'Unione europea. 
È imbarazzante il vostro atteggiamento sull'immigrazione: da una parte, parlate di umanità, poi lasciate l'Italia sola, con tutta la responsabilità dell'accoglienza. Avete dato 7 miliardi di euro ad Erdogan. Eppure dalla Turchia continuano a partire i barconi. 
Parlate di solidarietà europea, ma i numeri sui ricollocamenti sono praticamente ridicoli, non c'è nessuna rotazione dei porti europea e nessuno vuole i migranti economici. Basta con la vostra propaganda solidale! L'immigrazione clandestina va fermata e gli scafisti vanno combattuti seriamente. 
E poi, insomma, con tutta questa retorica e tutta la vostra ipocrisia, con tutte le morti in mare: ma voi come fate a guardarvi allo specchio al mattino? 
"
Silvia SARDONE,2023-03-15,IT,Iran: in particular the poisoning of hundreds of school girls,https://www.europarl.europa.eu/doceo/document/CRE-9-2023-03-15-INT-3-473-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, le atrocità del regime islamico iraniano fanno sempre più rabbrividire. Centinaia di ragazze sono rimaste intossicate in numerose scuole dell'Iran. Un avvelenamento di massa. Qualcuno vuole negare alle donne iraniane il proprio diritto all'istruzione. 
È una forma di vendetta contro le numerose studentesse che hanno partecipato alle proteste e hanno fatto video postati sui social dove si tolgono il velo e gridano slogan antigovernativi. Abbiamo visto anche cinque ragazze fare un ballo senza velo islamico in mezzo alla strada: ecco, quelle cinque ragazze sono state arrestate e costrette a scusarsi con il capo coperto. 
I divieti imposti dalla dittatura islamica rappresentano in pieno la loro concezione della donna: con il velo islamico, sottomessa, senza istruzione, un essere inferiore. Dobbiamo sostenere le ragazze che lottano e condannare gli atti di terrore portati avanti dal regime contro la libertà delle donne. Basta stare in silenzio, basta chiudere gli occhi. Woman. Life. Freedom.
"
Silvia SARDONE,2023-03-13,IT,"Binding annual greenhouse gas emission reductions by Member States (Effort Sharing Regulation) - Land use, land use change and forestry (LULUCF) - Revision of the Market Stability Reserve for the EU Emissions Trading System (debate)",https://www.europarl.europa.eu/doceo/document/CRE-9-2023-03-13-INT-1-153-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, il piano dell'Unione europea sull'ambiente continua ad essere un disastro. Commissario Timmermans, ha parlato di una giusta ed equa transizione. Beh, non mi pare. Insomma, i vostri provvedimenti porteranno a sacrificare i settori produttivi, aziende e lavoratori sull'altare di un'ideologia green. Ci sarà un ulteriore spostamento di produzioni fuori dall'Europa, avvantaggiando grandi inquinatori come la Cina. 
A livello globale il 33% del totale delle emissioni nocive globali è colpa della Cina: da sola – e dico, da sola! – supera la somma delle quattro economie che la seguono: Stati Uniti, Unione europea, India e Russia. E state bene attenti: non ha ancora raggiunto il picco di emissioni. 
Per inseguire gli slogan alla Greta volete penalizzare l'Europa e i suoi cittadini. Ma, soprattutto, chi paga per questi super piani? Pagheranno i consumatori con aumenti dei prezzi e i lavoratori con ansie di fallimento e crisi sociali che già vediamo. Ci volete regalare un'Europa più povera e sempre più succube della Cina?
Io la trovo una totale vergogna! Bel piano, però, il vostro. I dossier, però, fateveli votare magari dei cinesi, perché di sicuro qui noi non li voteremo. 
"
Silvia SARDONE,2023-02-14,IT,Council of Europe Convention on preventing and combating violence against women and domestic violence: EU accession (continuation of debate),https://www.europarl.europa.eu/doceo/document/CRE-9-2023-02-14-INT-2-155-0000_IT.html,"  Silvia Sardone (ID).   – Signora Presidente, onorevoli colleghi, parlare di violenza sulle donne è sempre importantissimo, ma oggi vorrei portare all'attenzione dell'Aula il caso di Saman Abbas.
Saman Abbas era una ragazza di 18 anni, di origine pakistana, uccisa in Italia dalla sua famiglia. La motivazione? Voleva essere una donna libera. Voleva scegliere l'uomo da amare e non essere costretta a un matrimonio combinato. Voleva vivere vestendosi come meglio credeva, magari anche senza portare il velo islamico. È stata ammazzata dalla sua famiglia. Eppure, l'estradizione del padre dal Pakistan viene continuamente rinviata, con numerose udienze che saltano costantemente. È una vergogna.
Vogliamo giustizia per Saman. Il Pakistan deve consegnare questo assassino alla giustizia e l'Europa deve intervenire, e non solo per il caso della povera Saman, deve intervenire per tutte quelle donne di fede islamica che scelgono la libertà, che vogliono vivere senza magari il velo islamico. Tra l'altro, il velo che troppo spesso la Commissione europea porta avanti anche nelle pubblicizzazioni e nelle locandine delle attività della Commissione stessa. Quindi chiedo all'Europa di intervenire urgentemente in memoria di Saman e per i diritti delle donne.
"
Silvia SARDONE,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-352-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, ma quale criminalizzazione delle ONG? L'immigrazione clandestina, non come lo dico io, ma come sostiene Frontex, è facilitata dalle ONG che con la loro attività nel Mediterraneo aiutano i criminali, gli scafisti e fanno anche aumentare i morti in mare. Perché più partenze vogliono dire più tragedie. 
Ci annoiate con paroloni buonisti, ma dov'è la solidarietà europea? Dove sono i ricollocamenti? Pensate che dall'Italia sono stati più di 100, più o meno, nell'ultimo anno. Dov'è la rotazione dei porti? Ma poi vogliamo veramente parlare di ONG criminalizzate dopo lo scandalo del Qatargate? 
Ai cittadini è ben chiaro il vero utilizzo di alcune ONG, spesso messe in piedi per affari sottobanco e riciclo di denaro. Ma, devo dire, non solo in questo Parlamento europeo, anche nel Parlamento italiano abbiamo visto il caso di Soumahoro, paladino della sinistra, le cui ONG di famiglia, invece di accogliere i migranti facevano affari milionari e sfruttavano i lavoratori. 
La verità è che l'unico ad essere stato criminalizzato è stato Matteo Salvini, finito sotto processo con l'unica colpa di aver difeso i confini e la sovranità italiana, contrastando l'immigrazione clandestina e bloccando di fatto gli sbarchi in Italia. Siamo stanchi della vostra retorica, dei vostri inviti in Parlamento a personaggi come Carola Rackete o Luca Casarini. Fa bene il governo italiano a voler limitare l'attività fuori dalle regole delle ONG. Noi siamo contro l'immigrazione clandestina e lo rivendichiamo con orgoglio. 
"
Silvia SARDONE,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-363-0000_IT.html,"  Silvia Sardone (ID),  intervento ""cartellino blu"". – Signor Presidente, onorevoli colleghi, non sono impazzita, chiedo la blue card alla mia collega perché prima di lei qualcuno a sinistra ha citato Mimmo Lucano, preso probabilmente qua ancora a modello di accoglienza e, dato che la collega parlava proprio di accoglienza, volevo sapere la sua opinione rispetto alla condanna che Mimmo Lucano ha avuto e, quindi, anche in generale alle ONG che trattano la materia. 
"
Silvia SARDONE,2023-01-18,IT,Humanitarian consequences of the blockade in Nagorno-Karabakh,https://www.europarl.europa.eu/doceo/document/CRE-9-2023-01-18-INT-3-416-0000_IT.html,"  Silvia Sardone (ID).   – Signor Presidente, onorevoli colleghi, l'Unione europea ha dimenticato le sofferenze del popolo armeno e ignora la crisi umanitaria nel Nagorno Karabakh. 
Nessuno considera la situazione dei 120 000 armeni che vivono lì. Stanno chiudendo asili e scuole materne perché non c'è alcuna possibilità di offrire pasti ai bambini. I beni di prima necessità stanno finendo, i supermercati sono quasi vuoti, non ci sono più medicine, idem il carburante e anche gli ospedali sono in difficoltà. Fino a quando gli abitanti di questa zona potranno resistere?
È inaccettabile questa situazione, questa continua persecuzione nei confronti degli armeni, che sono dimenticati in quanto deboli di fronte all'alleanza Azerbaigian-Turchia. È ora che l'Unione europea abbia il coraggio di difendere questa popolazione e di chiedere il rispetto dei diritti umani con parole forti di condanna. 
"
Silvia SARDONE,2023-01-17,IT,Question Time (Commission) - Food price inflation in Europe,https://www.europarl.europa.eu/doceo/document/CRE-9-2023-01-17-INT-2-225-0000_IT.html,"  Silvia Sardone (ID).   – Signor Presidente, onorevoli colleghi, latte + 14%, uova + 17%, verdura + 14%, pane e cereali + 14%, formaggi + 12%: sono solo alcuni degli aumenti dei prezzi in un anno dei prodotti alimentari in Italia. 
In Europa, la Commissione che cosa fa? Che cosa sta facendo? Che cosa vuole fare? L'impressione è che dorma. Siete troppo concentrati a criminalizzare produttori, agricoltori, allevatori, a finanziare la carne sintetica, ad approvare nuovi insetti come cibo del futuro, a sostenere etichettature come il Nutriscore che penalizzano le nostre eccellenze alimentari, oppure ad introdurne di nuove, come quelle che ci sono sulle sigarette, ma sulle bottiglie di vino. 
Siete totalmente scollegati dalla realtà e in questo contesto vi siete anche inventati un nuovo regolamento sugli imballaggi che penalizza il riciclo dei prodotti. Avete considerato il problema per i produttori e avete considerato che il costo finirà sui consumatori, come sta già avvenendo dalle cifre che vi ho detto? 
"
Silvia SARDONE,2022-12-15,IT,"The 30th anniversary of the UN Declaration on the Rights of Persons Belonging to National or Ethnic, Religious and Linguistic Minorities (debate)",https://www.europarl.europa.eu/doceo/document/CRE-9-2022-12-15-INT-4-012-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, è giustissimo discutere dei diritti delle persone che appartengono alle minoranze etniche e religiose e garantire loro impegno per il rispetto dei diritti umani.
Però bisogna essere onesti: per troppa ideologia vi siete concentrati a favorire risoluzioni, fondi, campagne comunicative solo per determinate comunità. Parliamo da anni del problema islamofobia, secondo cui per voi c'è un razzismo verso i musulmani, ma i veri perseguitati nel mondo sono i cristiani, di cui però nessuno parla.
Sono oltre 360 milioni nel mondo i cristiani perseguitati a causa della loro fede. Nel 2021 6 000 cristiani sono stati uccisi per motivi religiosi. Ne vengono ammazzati 16 ogni giorno. Aumentano anche le chiese attaccate, sono oltre 5 000.
La verità è che l'Unione europea e l'ONU non aprono gli occhi su un dramma che ci riguarda direttamente. Forse, ho pensato, tanti di voi erano più interessati a favorire il Qatar, che punta all'islamizzazione dell'Europa.
"
Silvia SARDONE,2022-12-14,IT,Defending democracy from foreign interference (debate),https://www.europarl.europa.eu/doceo/document/CRE-9-2022-12-14-INT-3-259-0000_IT.html,"  Silvia Sardone (ID).   – Signor Presidente, onorevoli colleghi, per anni abbiamo assistito a prediche, a ridicole fake news, a lezioni di superiorità morale da sinistra sulle ingerenze straniere.
Avete creato una commissione per le ingerenze con l'unico scopo di attaccare Matteo Salvini, sul quale però non avete trovato nulla. Però non avete visto, o non avete voluto vedere, quello che accadeva a casa vostra; ora l'enorme scandalo della corruzione del Qatar svela la vostra gigantesca ipocrisia. In cambio di denaro nella sinistra italiana ed europea c'è chi avrebbe chiuso gli occhi sulla violazione dei diritti umani.
C'è inoltre un enorme problema ONG. Dagli interrogatori scopriamo che le ONG servono per far girare i soldi; è chiaro che, con la scusa dei diritti umani e del sostegno ai più deboli, si siano create strutture parallele che tradivano quegli ideali e che sono state utilizzate solo per fare soldi.
L'Europarlamento deve intervenire severamente e la sinistra deve spiegare e chiedere scusa.
"
Silvia SARDONE,2022-11-22,IT,Resilience of critical entities (debate),https://www.europarl.europa.eu/doceo/document/CRE-9-2022-11-22-INT-2-017-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, deve essere una priorità dell'Unione europea proteggere le infrastrutture critiche che sono essenziali per il funzionamento della nostra società e della nostra economia. 
Negli ultimi anni abbiamo visto un notevole aumento di attacchi informatici, che hanno messo in seria difficoltà numerosi Stati, con gravi disagi per i servizi essenziali dei cittadini.
Bisogna garantire maggiore sicurezza per quei soggetti, in particolare le amministrazioni pubbliche, che ultimamente stanno subendo ciberattacchi e corrono anche il rischio di essere potenziali bersagli terroristici.
L'interconnessione tra reti, operatori e infrastrutture è sempre più globale ed è giusto ampliare i settori coinvolti. Bene infatti aver incluso anche l'agroalimentare tra quelli considerati di maggiore importanza critica, aver snellito gli oneri burocratici per i soggetti privati e aver fatto misure a sostegno delle piccole e medie imprese.
L'Europa si concentri sulla difesa dei cittadini e sulla sicurezza dei paesi dell'Unione con maggiore impegno.
"
Silvia SARDONE,2022-11-22,IT,EU-China relations (debate),https://www.europarl.europa.eu/doceo/document/CRE-9-2022-11-22-INT-2-346-0000_IT.html,"  Silvia Sardone (ID).   – Signora Presidente, onorevoli colleghi, l'Unione europea è sempre più sottomessa alla Cina. 
Dal 2035, di fatto, ci sarà l'obbligo dell'auto elettrica, dipenderemo dalla Cina. Il mercato delle auto elettriche, dalle batterie alle materie prime, alle terre rare, è di fatto un monopolio del gigante asiatico. Passiamo dalla dipendenza dal gas della Russia a quello della Cina praticamente, a una dipendenza ulteriore dal gigante asiatico. Il tutto nascondendoci dietro al green, ma la Cina continua a inquinare e le sue emissioni di CO2 rappresentano un terzo di quelle di tutto il mondo.
Ma chiudete gli occhi anche di fronte alle violazioni dei diritti umani imposti dalla dittatura comunista del governo cinese. Persecuzioni verso oppositori politici, minoranze etniche e religiose. Insomma, siamo stanchi della vostra sottomissione alla Cina.
"
Silvia SARDONE,2022-11-22,IT,EU response to the increasing crackdown on protests in Iran (debate),https://www.europarl.europa.eu/doceo/document/CRE-9-2022-11-22-INT-2-389-0000_IT.html,"  Silvia Sardone (ID).   – Signora Presidente, onorevoli colleghi, le donne iraniane protestano, rischiano la vita, lo fanno con gesti plateali, possiamo dire. Sì, perché in Iran togliersi il velo o baciare il proprio fidanzato in piazza sono gesti considerati sovversivi e quindi vietati.
E l'Unione europea che cosa fa? Nulla, se non esprimere una vuota vicinanza, nessuna condanna reale al regime islamico iraniano, nessuna critica reale al sopruso del velo islamico obbligatorio, nessun sostegno concreto alla lotta delle donne che vogliono solo essere libere. La vostra posizione è timida, ma perché è timida? Perché per anni avete sostenuto e promosso, anche con soldi pubblici, l'idea del velo islamico come simbolo di libertà. Avete preso una cantonata e avete promosso un modello sbagliato. Il velo islamico è uno strumento di oppressione, come testimoniano le donne iraniane stanche della violenza e degli ordini della polizia religiosa.
Basta ipocrisia, l'Europa difenda il valore della libertà e i diritti delle donne.
"
Silvia SARDONE,2022-11-09,IT,One-minute speeches on matters of political importance,https://www.europarl.europa.eu/doceo/document/CRE-9-2022-11-09-INT-1-306-0000_IT.html,"  Silvia Sardone (ID).   – Signor Presidente, onorevoli colleghi, grazie al nuovo governo di centrodestra in Italia l'immigrazione torna a essere argomento di discussione nell'Unione europea, e non più solo in Italia. Sì, perché in questi anni l'Unione europea è stata solidale ma con i confini dell'Italia. Facile così!
La maggioranza dei migranti è di tipo economico. Pensate che le prime tre nazioni di appartenenza degli immigrati che sbarcano in Italia sono Egitto, Tunisia, Bangladesh, insomma paesi dove non c'è alcuna guerra. Soccorrere è un dovere; altra cosa, però, è aumentare il traffico degli esseri umani. L'Italia non può essere il campo profughi dell'Unione europea.
Mi chiedo, dov'è l'Unione europea? Dov'è la rotazione dei porti? Dov'è la ricollocazione dei migranti? Da inizio agosto ad oggi sono sbarcati in Italia 44 000 migranti. Sapete quanti sono stati i ricollocati? 112 tra Francia e Germania.
L'Italia vuole solo difendere i propri confini, che poi sono anche quelli dell'Unione europea. Stop all'immigrazione clandestina!
"
Silvia SARDONE,2022-10-19,IT,EU-Western Balkans relations in light of the new enlargement package (continuation of debate),https://www.europarl.europa.eu/doceo/document/CRE-9-2022-10-19-INT-3-250-0000_IT.html,"  Silvia Sardone (ID).   – Signora Presidente, onorevoli colleghi, la Presidente von der Leyen ha affermato che i Balcani occidentali appartengono alla famiglia europea, ma questa dichiarazione sembra dettata più da ragioni geopolitiche che da reali convinzioni.
L'Europa deve lavorare affinché queste aree non finiscano nell'orbita russa. Nel caso della Bosnia, bisogna spingere i leader bosniaci a realizzare riforme che non sono riusciti a fare in dieci anni. In Bosnia c'è poi un forte pericolo: l'integralismo islamico. È un paese a maggioranza musulmana, con influenze di Turchia, Arabia Saudita e Qatar, che finanziano moschee spesso non moderate.
Infine, non possiamo sottovalutare che ci sia un enorme problema di immigrazione legato alla rotta balcanica, che la Commissione europea non affronta e che non può più essere trascurato.
"
Silvia SARDONE,2022-10-19,IT,Fighting sexualised violence - The importance of the Istanbul Convention and a comprehensive proposal for a directive against gender-based violence (debate),https://www.europarl.europa.eu/doceo/document/CRE-9-2022-10-19-INT-3-309-0000_IT.html,"  Silvia Sardone (ID).   – Signora Presidente, onorevoli colleghi, la Convenzione di Istanbul è un trattato internazionale per affrontare la violenza contro le donne. 
Bene, oggi abbiamo votato il progetto di bilancio generale dell'Unione europea per l'esercizio 2023 e c'era un emendamento che chiedeva che il bilancio dell'UE non finanziasse alcuna campagna futura che possa promuovere l'hijab. Bene, quest'Aula ha votato contro.
Allora, da un lato siete solidali con le donne iraniane che stanno lottando per le loro libertà, tra cui quella di non portare il velo islamico e, dall'altro, avete deciso che il Parlamento e l'Unione europea possano finanziare campagne che promuovono proprio quel velo contro il quale le stesse donne in Iran stanno manifestando.
Allora, io la trovo un'ipocrisia vomitevole e vi chiederei almeno un po' di coerenza per rispetto di quelle tante donne che stanno rischiando anche la loro vita per difendere la libertà di non portare il velo islamico.
"
Silvia SARDONE,2022-10-17,IT,FRONTEX's responsibility for fundamental rights violations at EU's external borders in light of the OLAF report (debate),https://www.europarl.europa.eu/doceo/document/CRE-9-2022-10-17-INT-1-134-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, questa è l'ennesima discussione in cui l'Unione europea si concentra nell'accusare chi osa contrastare l'immigrazione clandestina. 
Invece di rendervi conto che c'è un enorme problema, continuate a criminalizzare chi si oppone ai flussi di irregolari. Lo avete fatto per anni contro il ministro Salvini, colpevole di aver difeso i confini dell'Italia e di aver fatto crollare gli sbarchi di chi non aveva alcun diritto di stare in Europa: ha stroncato il business dell'accoglienza e per quello è finito imputato in due processi assurdi.
Ma queste anime belle che si indignano sono le stesse che in Francia con Macron respingono gli immigrati al confine con l'Italia e in Spagna con i socialisti, usando anche l'esercito, attaccano i migranti che tentano di entrare nel loro territorio a Ceuta e Melilla. Insomma, siete accoglienti con i confini degli altri. Voi auspicate un ""liberi tutti"" dalla Turchia e dal Nord Africa, portando i paesi del Mediterraneo e, in particolare, l'Italia a essere ancora di più il campo profughi d'Europa. Voi chiedete addirittura che non sia fatta alcuna distinzione tra profughi e clandestini, però, incredibilmente, nulla fate per promuovere le rotazioni dei porti e i ricollocamenti degli immigrati. Insomma, nessuna solidarietà.
La vostra è una doppia morale inaccettabile, ed è anche uno dei motivi per cui dalla Svezia all'Italia si affermano alle elezioni coalizioni di centro-destra. I cittadini sono stanchi del vostro falso buonismo e della vostra incapacità di affrontare in modo serio e pragmatico il problema dell'immigrazione.
"
Silvia SARDONE,2022-09-14,IT,Situation of fundamental rights in the EU in 2020 and 2021 (debate),https://www.europarl.europa.eu/doceo/document/CRE-9-2022-09-14-INT-3-241-0000_IT.html,"  Silvia Sardone (ID).   – Signor Presidente, onorevoli colleghi, la risoluzione del Parlamento europeo sulla situazione dei diritti fondamentali nell'Unione europea ha dei passaggi, diciamo, francamente assurdi. 
Ne leggo alcuni. In premessa, lettera c), scrivete: ""la pandemia e le misure restrittive hanno provocato un aumento degli incidenti a matrice razzista"". Alla lettera f) leggo: ""la crisi sanitaria è stata spesso usata come pretesto per attaccare le minoranze, compresi i migranti e i rom"". Sempre sui rom, alla lettera e) leggo che continuano ad essere uno dei gruppi più vulnerabili e oppressi nell'Unione europea, senza ovviamente citare mai il fatto che molte comunità non hanno alcuna intenzione di integrarsi. 
C'è poi un capitolo in cui sostenete che ci sia razzismo strutturale in Europa e intere parti sulle violazioni di diritti fondamentali dei migranti, in cui ci comunicate che dobbiamo accogliere più immigrati, che siamo razzisti, che le ONG che portano stranieri irregolari in Europa sono criminalizzate. In pratica dite che chiunque sia contro l'immigrazione clandestina dovrebbe vergognarsi. È assurdo! 
Parlate poi, giustamente, del grave fenomeno della violenza nei confronti delle donne. Ma nulla – e dico: nulla! – dite sulla situazione delle donne in tante comunità islamiche dove sono costrette all'uso del velo, simbolo di sottomissione, e spesso sono private di molte libertà. Nulla dite neppure sull'islamizzazione di molte città europee, con la diffusione della sharia. Insomma, tanta propaganda di sinistra e mancanza totale di uno sguardo pragmatico, obiettivo su vari temi citati relativi, appunto, ai diritti fondamentali violati. 
Ecco, poi non stupitevi se i cittadini hanno sempre meno fiducia in un'Unione europea che è effettivamente così ideologica.
"
Silvia SARDONE,2022-09-12,IT,One-minute speeches on matters of political importance,https://www.europarl.europa.eu/doceo/document/CRE-9-2022-09-12-INT-1-227-0000_IT.html,"  Silvia Sardone (ID).   – Signor Presidente, onorevoli colleghi, si avvicina il 25 settembre, il giorno delle elezioni politiche in Italia. Il tema dell'aumento dei costi dell'energia, del caro bollette è l'argomento più sentito dai cittadini.
Noi della Lega siamo chiari su questo punto: ci attendiamo che l'Europa protegga, esattamente come ha fatto durante il COVID, con uno scudo, con soldi veri, gli italiani che non possono certo spegnere il gas, il riscaldamento o la luce o bloccare le aziende. 
Allo stesso tempo è scandaloso l'atteggiamento della sinistra italiana, con il partito di Letta e tutti i suoi alleati, che hanno votato contro l'Italia dicendo no al nucleare pulito e no al gas nella tassonomia europea. Sono attivi nel mondo 400 reattori e 55 sono in corso di costruzione, dal Giappone agli Stati Uniti, passando per la Francia.
In Italia la situazione è chiara: da una parte, ci sono i no a tutto, che mettono in pericolo la sicurezza energetica italiana e, dall'altra, ci siamo noi della Lega che vogliamo proiettare il nostro Paese nel futuro e nell'efficienza, con nuovi impianti nucleari sicuri e con emissioni zero.
"
Silvia SARDONE,2022-06-07,IT,Revision of the EU Emissions Trading System - Social Climate Fund - Carbon border adjustment mechanism - Revision of the EU Emissions Trading System for aviation - Notification under the Carbon Offsetting and Reduction Scheme for International Aviation (CORSIA) (joint debate – Fit for 55 (part 1)),https://www.europarl.europa.eu/doceo/document/CRE-9-2022-06-07-INT-2-015-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, in un contesto di guerra, di crisi, di difficoltà serie per imprese e famiglie, voi come rispondete? Con un pacchetto di misure che sono pura utopia green e non rispondono assolutamente ai problemi europei.
La prospettiva che ci state regalando è fatta di nuove tasse europee, di una riconversione verso l'auto elettrica che mette fuori gioco intere filiere, di nuove imprese che saranno in ginocchio per nuove imposte legate all'efficienza energetica che colpiranno sia le aziende che i cittadini, di nuove condizioni e nuovi obblighi che gli imprenditori non riusciranno a sostenere.
Di fronte ai vostri errori sull'energia rispondete con ulteriori strategie sbagliate, che rischiano di creare enormi danni economici e sociali. L'Unione europea contribuisce per circa l'8-9 % alle emissioni globali di CO2 ma vi comportate come se l'Europa avesse una quota molto più alta. È assurdo! I piani europei, senza sostegni alle aziende e senza incentivi agli investimenti, rischiano di compromettere la nostra competitività.
Inoltre, devo dire che l'orizzonte della transizione elettrica mette a rischio l'occupazione di interi comparti dell'automotive. Affidarsi a una tecnologia totalmente in mano ai cinesi, che controllano l'80 % delle materie prime necessarie per produrre batterie, è un errore clamoroso. Il Commissario al mercato interno Breton ha ammesso, devo dire con molti mesi di ritardo, che il passaggio alle auto elettriche potrebbe significare centinaia di migliaia di posti di lavoro distrutti lungo la filiera. Beh, c'è arrivato! E tutto ciò mentre i rincari sull'energia e le materie prime stanno affossando le aziende. L'Europa sta costruendo un futuro che ci troverà sottomessi al gigante asiatico: non è ciò che chiedono i cittadini europei.
Prima sentivo qualcuno dire che con questo voto cambieremo la storia. Purtroppo la storia è già cambiata e voi avete scelto di non stare dalla parte dei cittadini europei.
"
Silvia SARDONE,2022-05-04,IT,The case of Osman Kavala in Turkey,https://www.europarl.europa.eu/doceo/document/CRE-9-2022-05-04-INT-3-312-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, siamo qui per l'ennesima volta a discutere dei diritti umani violati in Turchia. Le voci libere, come nel caso di Osman Kavala, vengono messe a tacere. Nel paese del sultano Erdogan assistiamo all'imprigionamento sistematico di chi difende la libertà e di chi osa criticare il governo. 
In Turchia vengono perseguitati i cristiani e le altre minoranze religiose e si violano costantemente gli obblighi internazionali derivanti dalla sua appartenenza al Consiglio d'Europa. Negli ultimi tempi anche i diritti delle donne hanno visto una preoccupante stretta, con associazioni sciolte perché in contrasto con la morale religiosa. La Turchia deve fare progressi concreti nel rispetto del diritto, della democrazia e dei diritti fondamentali e lo deve fare subito. 
Noi siamo qui per l'ennesima volta a dire che la Turchia non è Europa. La Turchia non può far parte dell'Unione europea e vanno interrotti tutti i negoziati di adesione. Invitiamo la Commissione e il Consiglio a porre fine a tutti i finanziamenti al governo turco che negli anni, soprattutto con il patto sulla migrazione, sono sembrati a tutti gli effetti dei vergognosi ricatti nei nostri confronti. 
"
Silvia SARDONE,2022-05-04,IT,Reports of continued organ harvesting in China,https://www.europarl.europa.eu/doceo/document/CRE-9-2022-05-04-INT-3-337-0000_IT.html,"  Silvia Sardone , a nome del gruppo ID. – Signora Presidente, onorevoli colleghi, nella Cina comunista numerosi rapporti rilevano l'orrenda pratica di prelevare organi da detenuti appartenenti a gruppi religiosi, oppositori politici, minoranze etniche e linguistiche. Questo consolidato sistema è ormai una realtà da decenni, è un crimine contro l'umanità, ma purtroppo il regime cinese non si interessa al rispetto dei diritti umani. 
Il governo detiene ben due milioni di uiguri e altri gruppi minoritari in un sistema di campi di internamento dove i detenuti sono costretti a lavori forzati, torture e vengono spesso anche uccisi. I cristiani affrontano ormai da decenni persecuzioni e discriminazioni come la chiusura delle chiese, l'arresto dei sacerdoti, il divieto di diffusione delle Bibbie. 
In questo contesto l'Europa rimane spesso colpevolmente in silenzio. Preferisce stringere accordi commerciali con la Cina senza tirare minimamente fuori il tema dei diritti umani, della libertà e della democrazia. Purtroppo vedo le istituzioni europee troppo succubi del regime cinese. Servono azioni forti, azioni di pressione e serve un blocco delle importazioni di qualsiasi merce realizzata con il lavoro forzato. 
Non possiamo continuare a chiudere gli occhi di fronte a queste atrocità. Chiedo quindi all'Unione europea di ritrovare in qualche modo una dignità, di battere i pugni sul tavolo con la Cina e finalmente far valere i diritti umani.
"
Silvia SARDONE,2022-04-07,IT,The situation of marginalised Roma communities in the EU (debate),https://www.europarl.europa.eu/doceo/document/CRE-9-2022-04-07-INT-4-032-0000_IT.html,"  Silvia Sardone (ID).   – Signor Presidente, onorevoli colleghi, ci troviamo in un contesto di guerra violentissima: è un momento di estrema difficoltà per le imprese e le famiglie colpite dalla crisi energetica e alimentare. E il Parlamento di che cosa discute? Della situazione delle comunità rom emarginate nell'Unione europea. Diciamo che, insomma, l'Unione europea si concentra davvero sulle priorità, vero?
Ma non è la prima volta. Durante la pandemia siamo stati chiamati a votare su una proposta dal titolo ""Combattere gli atteggiamenti negativi nei confronti delle persone di origine rom in Europa"". Ma non è finita qui. A novembre 2021 abbiamo discusso delle brutalità della polizia contro i rom. Insomma, la comunità rom sembra periodicamente l'unica emergenza per l'Europa. Eppure ho fatto un'interrogazione, in risposta alla quale ho scoperto che, nell'ambito del Fondo sociale europeo 2014-2020, sono stati destinati 1,5 miliardi di euro, di cui più di 108 milioni solo in Italia, all'integrazione socio-economica delle comunità come i rom. 
Inoltre, sempre per lo stesso periodo, sono stati assegnati 1,4 miliardi di euro, provenienti dal Fondo europeo di sviluppo regionale, per la crescita inclusiva, tra cui le comunità rom. Insomma, non credo francamente che ci sia l'urgenza di sprecare altri miliardi di euro, per di più in questo contesto, per chi molto spesso è nelle cronache per consolidate attività delinquenziali.
Non trovo, tra l'altro, nemmeno giusto che si creino trattamenti di favore per i rom all'accesso al lavoro e alla casa. Io stessa visito campi rom in Italia, dove alcuni bambini non vengono mandati a scuola per essere purtroppo indirizzati ad attività come furti e scippi. Qui tutti parlano di inclusione e lotta all'emarginazione, quando invece ogni giorno ci troviamo comunità rom che, quasi con orgoglio, dicono che non vogliono assolutamente integrarsi.
Insomma, siamo di fronte a una crisi senza precedenti: pandemia, guerra, crisi energetica, crisi alimentare. Un'Europa seria si dovrebbe concentrare su ben altri temi.
(L'oratrice accetta di rispondere a una domanda cartellino blu)
"
Silvia SARDONE,2022-04-07,IT,The situation of marginalised Roma communities in the EU (debate),https://www.europarl.europa.eu/doceo/document/CRE-9-2022-04-07-INT-4-034-0000_IT.html,"  Silvia Sardone (ID),  risposta cartellino blu. – Ringrazio la collega per aver parlato di discriminazione. È esattamente quello di cui stavo parlando.
Infatti, in questo Parlamento, è attuata pervicacemente una discriminazione nei confronti di tutti quelli che non sono rom, di questo stiamo parlando. Perché portare avanti dei trattamenti di favore per quanto riguarda la casa o altri benefici per una comunità piuttosto che per l'altra, soprattutto in un contesto di guerra, vuol dire discriminare al contrario gente che davvero sta soffrendo in questo momento.
(L'oratrice accetta di rispondere a una domanda cartellino blu)
"
Silvia SARDONE,2022-04-07,IT,The situation of marginalised Roma communities in the EU (debate),https://www.europarl.europa.eu/doceo/document/CRE-9-2022-04-07-INT-4-036-0000_IT.html,"  Silvia Sardone (ID),  risposta a una domanda cartellino blu. – Onorevole collega, guardi, l'unica che si deve scusare qua è lei. Vada in Polonia e in Ungheria a vedere come ci stanno lì i bambini che scappano dalla guerra. E poi parliamo di chi ha davvero bisogno.
Evidentemente c'è qualcuno che invece non vuole rispettare le regole. Forse non ve ne siete accorti? Io ci vado nei campi rom, ci vado, e purtroppo troppe volte vedo bambini che non vanno a scuola e vengono costretti a portare avanti attività delinquenziali.
Comunque, per informazione, io sono una donna, sono mamma di due figli, sono cristiana e con orgoglio ribadirò sempre qui, all'interno di questo Parlamento, il mio pensiero per il quale sono stata eletta dai cittadini italiani.
"
Silvia SARDONE,2022-04-06,IT,Violations of right to seek asylum and non-refoulement in the EU Member States (debate),https://www.europarl.europa.eu/doceo/document/CRE-9-2022-04-06-INT-3-283-0000_IT.html,"  Silvia Sardone (ID).   – Signora Presidente, onorevoli colleghi, la tragedia del popolo ucraino deve portare a concentrarci sull'accoglienza di chi scappa dalla guerra. I Paesi accanto l'Ucraina, come la Polonia e l'Ungheria, hanno un comportamento esemplare. Tra l'altro, gli stessi Paesi che qui dalla maggioranza venivano considerati poco solidali. Ecco, noi della Lega siamo chiarissimi: è giusto accogliere chi scappa dalle guerre.
Però c'è una certa sinistra che sfrutta una tragedia per alimentare un altro principio, e cioè che sia giusto accogliere chiunque, indipendentemente dal fatto che arrivi o no da una guerra. Considerate che in Italia, per esempio, la maggior parte degli sbarchi arrivano dall'Egitto, dal Bangladesh e dalla Tunisia, tutti Paesi dove non c'è alcuna guerra.
Dobbiamo smetterla con il buonismo di certa sinistra, secondo cui dovremmo far arrivare tutti i migranti economici in arrivo dall'Africa che poi, alla fine, rimangono in Italia perché non vanno da nessun'altra parte. Insomma, l'immigrazione clandestina purtroppo porta solo disagio sociale, povertà e criminalità, quindi non ha alcun senso che l'Europa continui a stimolarla.
"
Silvia SARDONE,2022-03-09,IT,General Union Environment Action Programme to 2030 (debate),https://www.europarl.europa.eu/doceo/document/CRE-9-2022-03-09-INT-3-206-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, questo programma di azione dell'Unione europea per l'ambiente fino al 2030, così come il Green Deal e altre proposte sul clima, in questo contesto di crisi e di guerra sembrano oramai totalmente fuori dalla realtà.
Gli enormi rincari sui prezzi dell'energia si stanno abbattendo drammaticamente sulle bollette delle famiglie e su quelle delle imprese, con rincari che arrivano fino al 500 %, costringendo molte aziende persino a una sospensione temporanea della produzione. In Italia, nel mio paese, le bollette in un anno sono aumentate del 131 % per la luce e del 94 % per il gas; il costo del gas è balzato a un massimo di 295 euro per megawattora, un anno fa lo stesso gas costava circa 18 euro, il prezzo si è quindi decuplicato.
La risposta della Commissione europea di fronte a una crisi epocale come questa qual è? È ancora vuoto ambientalismo, negazione della realtà e tentativi irreali di opporsi all'uso, almeno temporaneo, di carbone, gas e nucleare esistente. In questo programma proponete l'eliminazione entro il 2025 di tutti i sussidi diretti e indiretti ai combustibili fossili a livello nazionale e, quindi, anche a livello di tutta l'Unione europea. Una scelta irresponsabile, soprattutto ora.
Inoltre, non è condivisibile la vostra richiesta di fare il miglior uso possibile della tassazione ambientale. L'Unione europea ottiene circa il 40 % del suo gas e il 30 % del petrolio dalla Russia, e la nostra dipendenza energetica dall'estero invece di migliorare è andata peggiorando negli ultimi anni a causa della transizione energetica che avete portato avanti, che ha portato a chiudere le centrali a carbone; vi siete totalmente opposti a fonti energetiche come, per esempio, il nucleare, puntando tutto sulle rinnovabili e non garantendo il necessario mix energetico. Anche in queste ore le risposte della Commissione sono piuttosto vaghe, si parla ancora di accelerazione sulle rinnovabili, che nel breve periodo non aiuterà assolutamente il nostro continente.
Anziché pensare a delle serie alternative alla dipendenza dalla Russia avete partorito l'ennesima idea geniale: abbassare il termostato, come se gli europei non lo facessero già, visti i prezzi folli delle ultime settimane. Inoltre, con l'impennata delle materie prime ci sono migliaia di aziende agricole e allevatori totalmente in crisi. Spero che vengano immediatamente archiviate le idee di ridurre la produzione agricola del 30 % e di lasciare incolto il 10 % dei terreni agricoli per tutelare la biodiversità. Insomma, è il momento di smetterla con l'ideologia stile ""Greta""; aziende, consumatori e famiglie penso che abbiano necessità di serietà e sano realismo, un po' di Realpolitik insomma.
"
Silvia SARDONE,2022-03-08,IT,The deterioration of the situation of refugees as a consequence of the Russian aggression against Ukraine (debate),https://www.europarl.europa.eu/doceo/document/CRE-9-2022-03-08-INT-2-159-0000_IT.html,"  Silvia Sardone (ID).   – Signor Presidente, onorevoli colleghi, la fuga di milioni di donne, bambini e anziani dall'Ucraina è un dramma che merita il massimo impegno da parte dell'Europa. Dobbiamo essere concentrati nell'accoglienza e nel sostegno dei profughi ucraini.
Secondo l'UNICEF un milione di bambini è già scappato in queste settimane. Penso alle immagini commoventi di solidarietà e accoglienza in Polonia e Ungheria; sono nazioni che la sinistra qui ha insultato per mesi e che sono state definite fasciste e razziste perché i loro governi si oppongono all'immigrazione clandestina. Ora accolgono più di un milione di persone in fuga dalla guerra. Ci danno una dimensione esatta delle differenze che ci sono tra i veri profughi e i tanti immigrati clandestini che l'Europa, e in particolare l'Italia, hanno accolto e ancora accolgono.
Abbiamo negli occhi le scene di donne e bambini che salutano i padri che rimangono lì a difendere la patria e la libertà, immagini molto diverse rispetto ai selfie sui barconi dei tantissimi migranti economici che non scappano da alcuna guerra e che la sinistra vuole in Europa per alimentare il business dell'accoglienza.
Questa caciara di sottofondo dà esattamente la cifra di quanto sia vero quello che sto affermando. Ora è finito il tempo della propaganda e del buonismo, è l'ora della concretezza, è l'ora di aiutare davvero chi scappa dalla guerra. Questa è l'unica vera accoglienza e su questa noi ci siamo e saremo sempre in prima linea.
"
Silvia SARDONE,2022-02-16,IT,"One youth, one Europe (topical debate)",https://www.europarl.europa.eu/doceo/document/CRE-9-2022-02-16-INT-3-153-0000_IT.html,"  Silvia Sardone (ID).   – Signor Presidente, onorevoli colleghi, secondo i desideri dell'Unione europea, l'Anno europeo della gioventù dovrebbe portare a un maggior coinvolgimento dei giovani nella società, nella politica e nei processi decisionali.
A parte la propaganda, però, è abbastanza evidente che l'Europa non sia in grado di intercettare e comprendere le difficoltà dei giovani. Penso, per esempio, al fenomeno crescente delle baby gang, che in tantissime città europee rappresentano una piaga crescente e un grave pericolo per la sicurezza dei cittadini. Il rischio di emulazione, alimentato anche dai social, è fortissimo. Le baby gang crescono nei contesti delle periferie abbandonate e, molto spesso, sono collegate a problemi reali di mancata integrazione. Infatti, queste gang prendono forza tra le seconde generazioni ed è indubbio che l'inclusione e l'integrazione siano un miraggio in determinate comunità, soprattutto in quelle islamiche. Abbiamo visto casi di inaudita violenza e gravità, come quelli del Capodanno a Milano, con oltre una decina di ragazze molestate per mano di giovani di origine nordafricana.
Segnalo, inoltre, che nelle carceri minorili c'è un drammatico aumento di stranieri. Considerate che in Italia, nel mio paese, più della metà dei carcerati nelle carceri minorili è straniero. È una percentuale più alta di quella dei detenuti stranieri adulti.
I nuovi europei non possono essere rappresentati da chi non ha alcuna voglia di rispettare le nostre leggi e i nostri valori. La sinistra in questo caso, come in altri, fa finta di non vedere la realtà o peggio la minimizza, collegandola, come abbiamo sentito, al COVID. Insomma, è una giustificazione che non può essere sostenuta.
Non possiamo inoltre tacere l'allarmante perdita di centralità della famiglia, che non viene più presa a modello, a favore spesso di personaggi, come alcuni rapper, che lanciano messaggi spesso compiacenti verso la delinquenza e la violenza.
"
Silvia SARDONE,2022-02-16,IT,The EU priorities for the 66th session of the UN Commission on the Status of Women (debate),https://www.europarl.europa.eu/doceo/document/CRE-9-2022-02-16-INT-3-286-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, l'Europa deve partecipare presentando le sue priorità alla 60a edizione della Commissione ONU sullo status delle donne.
Beh, diciamo che le istituzioni europee hanno dato prova di avere un'immagine della donna che ritengo sia francamente vergognosa. Andiamo per ordine.
A novembre il Consiglio d'Europa ha portato avanti una campagna, per fortuna poi ritirata a causa delle giuste proteste, del titolo ""La bellezza è nella diversità"", come la libertà è...
(L'oratrice mostra una locandina e viene quindi interrotta dal Presidente).
"
Silvia SARDONE,2022-02-16,IT,The EU priorities for the 66th session of the UN Commission on the Status of Women (debate),https://www.europarl.europa.eu/doceo/document/CRE-9-2022-02-16-INT-3-288-0000_IT.html,"  Silvia Sardone,  a nome del gruppo ID. – Sì, ma questi documenti sono prodotti dalla Commissione. Va bene, concludo.
Nelle ultime settimane la Commissione europea, in occasione della Conferenza sul futuro dell'Europa, ha presentato un altro manifesto dal titolo ""Il futuro è nelle vostre mani"", con l'immagine di una donna velata, questa. Non so se la ricorda, era della Commissione. Sì, la metto via, ma è ovunque. O voi ve ne vergognate, oppure le racconto che questa oggi è l'immagine della donna per la Commissione europea.
Concordo con lei, dovremmo toglierla. È desolante in effetti che nel 2022, per l'Europa, la musa di diverse campagne di comunicazione sia una donna islamica con il velo, perché vuol dire arretrare sui diritti, archiviando i nostri valori, la nostra cultura e la nostra identità semplicemente per compiacere agli islamici. Le do ragione! Però, se per voi il futuro dell'Europa è questo, io lo ritengo assurdo e vergognoso!
"
Silvia SARDONE,2022-01-20,IT,Sexual and Reproductive Health and Rights in the European Union (topical debate),https://www.europarl.europa.eu/doceo/document/CRE-9-2022-01-20-INT-4-021-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, in questo dibattito si parla anche di diritti delle donne. 
Ebbene, la sera di Capodanno a Milano, la mia città, dodici ragazze sono state aggredite con molestie sessuali. Dodici è il numero che abbiamo oggi, ma le denunce stanno continuando ad aumentare. Sono state molestate sessualmente da oltre cinquanta ragazzi di origine straniera, hanno subito violenze a volte anche per venti minuti e sono state gettate a terra, toccate in ogni parte del loro corpo, sono state violate. Immaginate decine di mani contemporaneamente sul loro corpo senza potersi difendere.
Si è ripetuto quanto avvenuto nel 2016 a Capodanno a Colonia, ve lo ricorderete tutti, con tantissime donne aggredite e molestate da decine di uomini.
Quando parliamo di rispetto delle donne dobbiamo avere il coraggio di non girare la testa dall'altra parte e dobbiamo farlo anche quando si discute dell'immagine della donna portata avanti da certe comunità, parlo di quelle islamiche. Queste violenze, che a Milano sono state fatte da persone di origine straniera, hanno un nome ben chiaro: in arabo si chiamano taharrush gamea, cioè ""molestie collettive"". Sono figlie di un'idea consolidata di una donna sottomessa, da opprimere.
Questi delinquenti, queste merde sono figli di un'immigrazione senza freni, non gestita e sono un prodotto di un'integrazione fallita, anzi mai veramente aspirata. Dobbiamo dirlo con forza: l'integrazione in molte periferie delle nostre città in realtà non esiste e sta fallendo miseramente e si stanno creando delle società parallele.
Qua molte persone diranno che portare il velo islamico è un segno di libertà. Io non lo penso, io non la penso così, secondo me è un simbolo di sottomissione, è un simbolo di una donna che non ha il diritto di farsi vedere per quello che è, che non può mostrarsi.
Penso al caso di Saman, la ragazza uccisa in Italia perché la sua famiglia pakistana non voleva che lei andasse in giro senza velo e poi lei voleva anche rifiutare, pensate un po', un matrimonio imposto. Ma penso anche alle tante ragazze aggredite in ambito familiare perché magari vogliono semplicemente vivere all'occidentale. Allora da madre, da donna non posso accettare in alcun modo il silenzio buonista di certa sinistra, che ha cercato in ogni modo di negare il collegamento tra le violenze a Milano e l'immigrazione e il ruolo della donna in ambienti islamici.
Chiudo, purtroppo anche in questa istituzione siamo più interessati al linguaggio di genere che a difendere le donne dalla violenza.
"
Silvia SARDONE,2022-01-19,IT,Violations of fundamental freedoms in Hong Kong,https://www.europarl.europa.eu/doceo/document/CRE-9-2022-01-19-INT-3-226-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, arresti di giornalisti, incarcerazioni di dissidenti politici, violenze e scontri in piazza: la situazione a Hong Kong è sempre più preoccupante.
La Cina con il suo comportamento rappresenta sempre di più una minaccia globale per i diritti umani. Ciò che accade a Hong Kong è inaccettabile e l'atteggiamento dell'Unione europea è purtroppo succube nei confronti dei cinesi. La Cina sta utilizzando il suo crescente potere per silenziare i critici. Non vorremmo che l'Europa si piegasse perché si trova di fronte a un gigante economico mondiale.
L'arresto continuo di giornalisti, definiti ""mele marce"", sta facendo sprofondare Hong Kong in uno stato costante di repressione delle opinioni. Hong Kong, un tempo baluardo della libertà in Asia e nel mondo, è crollata dal diciottesimo posto nel 2002 all'ottantesimo posto nel 2021 nell'indicatore della libertà di stampa nel mondo. L'obiettivo del regime comunista cinese è di accompagnare l'isola sugli standard cinesi. La Cina infatti è al terzultimo posto su 180 paesi, con più di 120 reporter e blogger attualmente detenuti.
La repressione dei diritti a Hong Kong è un problema che vediamo anche a Taiwan, nel Tibet e verso altre minoranze. È del tutto evidente che non bastano più le dichiarazioni di condanna, ma è invece necessario imporre il rispetto dei diritti umani tra le condizioni di qualsiasi tipo di accordo commerciale o politico tra l'Unione europea e la Cina, anche attraverso delle sanzioni economiche.
"
Silvia SARDONE,2021-12-15,IT,The proposed Council decision on provisional emergency measures for the external border with Belarus based on article 78(3) TFEU (continuation of debate),https://www.europarl.europa.eu/doceo/document/CRE-9-2021-12-15-INT-3-275-0000_IT.html,"  Silvia Sardone (ID).   – Signor Presidente, onorevoli colleghi, controllare le frontiere e mantenere l'ordine non sono violazioni dei diritti umani. È bene dirlo e allo stesso tempo ribadire che l'immigrazione clandestina è reato e non è un diritto.
Troppo spesso invece la Commissione e la sinistra portano avanti politiche con una propaganda che, francamente, è patetica e che favoriscono la migrazione illegale, i cui profitti finiscono nelle tasche dei criminali del traffico di esseri umani.
L'Europa, sia al confine con la Bielorussia che con le coste dell'Italia, dovrebbe portare un messaggio di serietà e rigore a difesa dei confini della sovranità degli Stati e contro l'immigrazione clandestina. Dovrebbe seguire l'esempio di Matteo Salvini, che aveva bloccato gli sbarchi e per questo ha ricevuto insulti, minacce e assurdi processi. Invece troppo spesso avete lanciato slogan sull'accoglienza, slogan che hanno solo alimentato false speranze degli immigrati e tragedie, come spesso succede ai migranti che provano ad attraversare il mare.
I ricatti dei dittatori attraverso gli immigrati non possono più essere consentiti. Allo stesso tempo, basta con l'ideologia sull'immigrazione, non fate un favore né agli immigrati né ai cittadini europei.
"
Silvia SARDONE,2021-11-24,IT,Outcome of the COP26 in Glasgow (debate),https://www.europarl.europa.eu/doceo/document/CRE-9-2021-11-24-INT-3-025-0000_IT.html,"  Silvia Sardone (ID).   – Signor Presidente, onorevoli colleghi, la conferenza di Glasgow ha portato risultati, diciamocelo, francamente deludenti.
Sia chiaro: la tutela dell'ambiente è una priorità assoluta, ma la sfida ecologica va affrontata con pragmatismo e serietà, non certo con l'ideologia. La transizione verde, così come immaginata dalla Commissione europea, ha dei costi che spesso non vengono considerati.
La corsa europea verso la neutralità climatica, non accompagnata da quella di giganti come Russia, Cina, India e in parte anche Stati Uniti, rischia di essere un peso solo per il nostro continente. Ricordiamo che l'Europa ha una quota solo del 7 % delle emissioni globali.
A pagare il conto di scelte sbagliate rischiano di essere solo i contribuenti europei, e in particolare le classi meno abbienti, come abbiamo tra l'altro già visto in Francia per il caro benzina. Allo stesso tempo, il rincaro dell'energia con effetti drammatici sulle bollette è in parte collegato a certe decisioni green. Questi incontri in cui centinaia di leader arrivano con l'aereo rischiano oggettivamente di essere la fiera dell'ipocrisia e delle promesse non mantenute.
Non dimentichiamo inoltre che la Cina è già leader di molti dei prodotti delle materie prime del futuro. Penso al litio delle batterie dei veicoli elettrici, ai semimetalli fondamentali per turbine eoliche e anche per i pannelli solari. Insomma, le nostre produzioni rischiano di essere penalizzate da vincoli insostenibili e di diventare poi totalmente dipendenti dal gigante cinese.
L'ambiente va preservato a tutti i costi, ma bisogna avere la lungimiranza di calcolare le conseguenze sociali ed economiche delle scelte che prenderemo. Il rischio è quello di assistere a ulteriori delocalizzazioni e a nuovi licenziamenti.
"
Silvia SARDONE,2021-11-23,IT,Condemning police violence against Romani people in the EU (debate),https://www.europarl.europa.eu/doceo/document/CRE-9-2021-11-23-INT-2-179-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, che dire? Questa è proprio una discussione surreale. Siamo qui a parlare della brutalità della polizia contro i rom. Pur di alimentare il vostro buonismo arrivate ad attaccare le forze dell'ordine, quelle che spessissimo si trovano a operare in contesti difficili, ricevendo violenze, minacce e insulti.
Io esprimo solidarietà agli uomini e alle donne in divisa e sono stanca di questo assurdo tentativo di beatificazione dei rom. Parliamoci chiaro: molte comunità rom non hanno alcuna intenzione di integrarsi e molto spesso vivono in campi dove l'illegalità è una costante, tra bambini che non vanno a scuola e adolescenti indirizzati a furti e truffe.
In Italia, nelle ultime settimane, le cronache riportano i casi di numerose occupazioni di case. Pensate che a Roma alcune donne hanno occupato l'abitazione di un uomo di 86 anni che era andato dal medico.
Mi chiedo, piuttosto, perché l'Europa rimanga in silenzio sulle crescenti violenze che gli uomini e le donne in divisa subiscono ogni giorno. In Italia solo i poliziotti registrano un'aggressione ogni tre ore, per un totale di quasi otto aggressioni al giorno.
Invece voi pensate a finanziare massicciamente una finta inclusione e l'inesistente integrazione dei rom. Vi confermate, per l'ennesima volta, lontanissimi dalle reali esigenze dei cittadini.
"
Silvia SARDONE,2021-11-10,IT,One-minute speeches on matters of political importance,https://www.europarl.europa.eu/doceo/document/CRE-9-2021-11-10-INT-1-236-0000_IT.html,"  Silvia Sardone (ID).   – Signor Presidente, onorevoli colleghi, la Commissione europea in un pacchetto di misure per la ripresa economica ha finanziato con ben due milioni di euro due società olandesi per lo sviluppo della produzione di carne in laboratorio. Sono soldi che vengono destinati al business della carne in provetta, cioè per capirci: noi finanziamo la carne sintetica.
È inaccettabile sostenere delle imprese che spacciano per carne prodotti ottenuti dalla moltiplicazione cellulare in laboratorio. La vostra offensiva contro la carne, quella vera, sta sinceramente raggiungendo paradossi incredibili. Con scelte di questo tipo si penalizzano i nostri allevamenti, le nostre produzioni con una tradizione consolidata di eccellenza alimentare. Lo fate per sostenere i prodotti sintetici e ultraprocessati, di cui, tra l'altro, non si conosce nemmeno l'impatto sulla salute umana e sull'ambiente.
Questi soldi sprecati sono uno schiaffo alla filiera della carne, messa in ginocchio dalla crisi. Siamo stanchi di un'Europa che calpesta prodotti che fanno parte della nostra storia e della nostra cultura alimentare.
"
Silvia SARDONE,2021-10-20,IT,"UN Climate Change Conference in Glasgow, the UK (COP26) (debate)",https://www.europarl.europa.eu/doceo/document/CRE-9-2021-10-20-INT-3-087-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, questo dibattito sugli obiettivi della Conferenza delle Nazioni Unite sui cambiamenti climatici rischia di essere molto simile ai ""bla bla bla"" di cui ha parlato il vostro idolo Greta.
Le vostre azioni sull'ambiente sono inefficaci e costose, e non lo dico io, non lo diciamo noi, ma lo dice la Corte dei conti europea, che vi ha criticato per aver speso male una montagna di soldi. Infatti 135 miliardi sono già stati spesi e non avrebbero sortito alcun effetto nella lotta ai cambiamenti climatici. Nonostante errori e obiettivi fuori portata, volete buttare altri soldi dei contribuenti europei, altri 320 miliardi per i prossimi sette anni e mille miliardi per il Green Deal fino al 2030.
L'utopia green sta già producendo danni in un contesto di crisi: gravi difficoltà a reperire energia, posti di lavoro persi, delocalizzazioni, bollette e costi in aumento per le famiglie. Intanto la Cina continua tranquillamente a inquinare e ha addirittura ordinato la produzione a massima capacità di oltre 120 miniere di carbone. L'Europa fa esperimenti ai danni dei cittadini, facendosi dettare la linea da chi non rinuncia poi a voli low cost, aria condizionata e telefonini di ultima generazione.
La verità è che la vostra proposta green si nutre di catastrofismo, ma non offre soluzioni praticabili in così breve tempo, con il rischio di condannarci tutti a una regressione economica autoinflitta. Insomma, noi chiediamo più pragmatismo, un approccio globale, più tempo e più attenzione ai cittadini, piuttosto che alle mode green.
"
Silvia SARDONE,2021-10-20,IT,Pushbacks at the EU's external border (debate),https://www.europarl.europa.eu/doceo/document/CRE-9-2021-10-20-INT-3-345-0000_IT.html,"  Silvia Sardone (ID).   – Signora Presidente, onorevoli colleghi, la politica migratoria dell'Unione europea è un fallimento. Dodici paesi europei con governi di destra e sinistra chiedono di bloccare l'immigrazione clandestina con ogni mezzo necessario e l'Europa che dice? Alza le spalle continua a non fare nulla, succube del suo buonismo.
C'è chi ha combattuto i trafficanti di uomini, come il leader della Lega Salvini, e incredibilmente rischia il carcere per aver fatto rispettare le leggi e chi, come l'Europa, non fa nulla per limitare le partenze e gli sbarchi, alimentando il business dell'accoglienza. Non dimentichiamo inoltre il pericolo dell'estremismo islamico, visto che tanti terroristi sono arrivati via mare o tramite la rotta balcanica.
L'Unione europea è un continuo disastro sull'immigrazione: nessun ricollocamento automatico, nessuna rotazione dei porti, nessun tentativo di arginare gli sbarchi, nessuna azione per frenare le rotte terrestri di immigrazione. Solo parole vuote e un atteggiamento patetico. Vi fate dettare la linea dalla capitana Carola che vorrebbe tutti gli immigrati clandestini in Europa.
"
Silvia SARDONE,2021-10-18,IT,Farm to Fork Strategy (debate),https://www.europarl.europa.eu/doceo/document/CRE-9-2021-10-18-INT-1-046-0000_IT.html,"  Silvia Sardone,  a nome del gruppo ID. – Signora Presidente, signora Commissaria, onorevoli colleghi, il programma ""Farm to Fork"" è pericoloso, ideologico e inadeguato.
È pericoloso perché supporta strumenti come Nutri-score che, senza adeguate basi scientifiche, penalizza alimenti sani, come le eccellenze del ""Made in Italy"", promuovendo invece cibi spazzatura, danneggiando la dieta mediterranea, che è patrimonio culturale dell'umanità, favorendo solo le multinazionali. Inoltre, è francamente inconcepibile che l'Europa, invece di sostenere la nostra storia alimentare, porti avanti alimenti come gli insetti.
È ideologico perché, senza un'adeguata analisi dell'impatto economico e sociale, prevede la riduzione dell'agricoltore a guardiano del clima e impone controlli e obiettivi che fanno tanto ""Grande fratello green"", con rischi di favorire le importazioni extraeuropee, andando a pesare sul produttore e, soprattutto, i consumatori.
È inadeguato perché c'è la pretesa che gli alimenti siano a basso costo; in questo modo non farete che favorire cibi spazzatura, di scarsa qualità e industriali penalizzando le eccellenze di qualità. Inoltre, i pregiudizi nei confronti degli alimenti di origine animale, come la carne, sono francamente ridicoli. Anche il recente Nutrition Report dell'ONU del 2021 dimostra che per una parte significativa delle persone mal nutrite la carne, il latte, le uova sono fonte di nutrienti essenziali che i cibi vegetali non saranno in grado di offrire né oggi né mai.
Siamo stanchi di un'Unione europea che, invece di sostenere e valorizzare la nostra cultura alimentare, colpisce i nostri prodotti per favorire le multinazionali.
"
Silvia SARDONE,2021-10-07,IT,European Union Agency for Asylum (continuation of debate),https://www.europarl.europa.eu/doceo/document/CRE-9-2021-10-07-INT-4-049-0000_IT.html,"  Silvia Sardone (ID).   – Signor Presidente, onorevoli colleghi, come sempre l'Europa risulta più interessata a far arrivare immigrati piuttosto che a difendere i nostri confini. Avete pensato a un'Agenzia per favorire assistenza operativa nella gestione dell'accoglienza e nella valutazione delle domande di protezione internazionale, ma così rischiate di aumentare la burocrazia e anche i costi per i paesi di primo arrivo. Insomma, avete creato l'ennesimo carrozzone.
L'Italia è da anni costretta a sobbarcarsi da sola, nel silenzio dell'Europa, il carico di una immigrazione irregolare sempre più inaccettabile. Invece di lavorare per limitare le partenze, voi continuate a portare avanti politiche che spingono sempre più immigrati a entrare illegalmente in Europa. L'immigrazione clandestina è un danno per tutta l'Europa.
Noi proponiamo una gestione rigorosa delle frontiere esterne, sia terrestri che marittime, e chiediamo centri di identificazione dei migranti nei paesi di transito del Nord Africa. Voi come rispondete? Rispondete con tanta ipocrisia e con un buonismo ridicolo, favorendo solo i trafficanti di uomini. Quando finalmente sarete in grado di aprire gli occhi?
"
Silvia SARDONE,2021-10-07,IT,"Human rights situation in Myanmar, including the situation of religious and ethnic groups",https://www.europarl.europa.eu/doceo/document/CRE-9-2021-10-07-INT-4-071-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, la situazione dei diritti civili in Myanmar continua a essere pessima: i morti sono oltre 1 000, più di 7 000 gli arresti arbitrari, quasi 6 000 condanne per reati politici, oltre 2 000 mandati di cattura per oppositori in fuga.
Purtroppo, nei recenti attacchi ci sono stati anche bambini uccisi. I diritti alla libertà di espressione e associazione non sono consentiti; l'esito delle elezioni democratiche non viene rispettato; diverse etnie e gruppi religiosi del paese sono perseguitati; gli ex leader democratici di questa nazione sono stati arrestati con accuse infondate; si moltiplicano i detenuti politici; sono vietate le manifestazioni politiche; si assiste persino ad attacchi a scuole e strutture sanitarie.
Segnalo inoltre che qui, come in tanti altri paesi del mondo, la comunità cristiana subisce gravissime violenze: assistiamo a periodiche uccisioni e arresti di cristiani e a bombardamenti e razzie nelle chiese.
L'Europa deve dimostrarsi proattiva e più forte nel chiedere il rispetto dei diritti umani e deve in qualche modo pungolare la Cina a condannare quanto sta avvenendo, invece di supportare in maniera indiretta il nuovo regime. È inaccettabile assistere a una repressione così violenta, limitandoci solo a esprimere preoccupazione.
L'Unione europea deve essere protagonista di azioni forti contro chi nega la libertà in Myanmar. L'ex Birmania si stava costruendo un futuro democratico prima del colpo di Stato dei militari e dobbiamo supportare chi, anche rischiando la propria vita, ha manifestato per difendere i diritti umani. L'Europa deve difendere la libertà e la democrazia, altrimenti non ha senso di esistere.
"
Silvia SARDONE,2021-10-06,IT,European solutions to the rise of energy prices for businesses and consumers: the role of energy efficiency and renewable energy and the need to tackle energy poverty (debate),https://www.europarl.europa.eu/doceo/document/CRE-9-2021-10-06-INT-3-099-0000_IT.html,"  Silvia Sardone (ID).   – Signora Presidente, onorevoli colleghi, l'ambientalismo ideologico dell'Unione europea produce solo disastri. L'aumento dei prezzi dell'energia, di fatto, è figlio delle politiche insensate dell'Europa. È sempre più evidente che i supporters di Greta fanno i bravi ecologisti, però con i portafogli degli altri. Sono i cittadini e i consumatori a pagare gli aumenti delle bollette e anche gli aumenti in generale dei prezzi dei prodotti, così come pagano i centinaia di migliaia di lavoratori, che sono evidentemente ritenuti sacrificabili sull'altare della transizione ecologica.
Sia chiaroche è un bene che i giovani siano più responsabili sul futuro del pianeta, ma l'Unione europea dovrebbe essere, come dire, più concentrata sulla realtà. Le imprese europee pagano l'energia molto di più dei competitor internazionali e invece non fate assolutamente nulla con i paesi che inquinano di più, come Cina e India, con i quali invece continuate a sottoscrivere accordi commerciali. Allo stesso tempo, ovviamente, consentire alla Cina di mettere le mani sull'energia solare gli consente di avere un monopolio su quel tipo di produzione. Insomma, in pratica il futuro è grigio. Vi chiediamo più coerenza e di non discriminare le aziende e i cittadini europei.
"
Silvia SARDONE,2021-07-08,IT,The case of Ahmadreza Djalali in Iran,https://www.europarl.europa.eu/doceo/document/CRE-9-2021-07-08-INT-4-084-0000_IT.html,"  Silvia Sardone (ID).   – Signora Presidente, onorevoli colleghi, fino a quando sopporteremo le reiterate violazioni di diritti umani da parte della Repubblica Islamica dell'Iran? 
L'Iran reprime duramente i diritti di libertà di espressione, di libertà di associazione e riunione. Le forze di sicurezza hanno fatto un uso illegale della forza per reprimere le proteste. Le autorità continuano a detenere centinaia di manifestanti dissidenti e semplicemente difensori dei diritti umani e ne hanno condannati molti alla reclusione, alla fustigazione e ad altre torture, finanche alle amputazioni. 
Le donne subiscono una discriminazione radicata e violenta, sparizioni forzate, torture e altri maltrattamenti sono sistemici. Il diritto al giusto processo non esiste. La pena di morte è usata come arma di repressione politica. Sono state effettuate esecuzioni a ragazzi che non avevano nemmeno diciotto anni al momento del reato. 
La vicenda di Djalali è drammatica. Il ricercatore iraniano-svedese è stato condannato a morte per un'accusa assurda di spionaggio. Detenuto ingiustamente, torturato, messo in isolamento e costretto a non avere cure mediche, sottoposto a un processo definito da osservatori internazionali gravemente ingiusto. La condanna a morte e la sua imminente esecuzione sono atti inconcepibili che dovrebbero essere condannati con la massima fermezza dalla comunità internazionale. Eppure qua non si fa nulla. 
Il regime islamico dell'Iran continua a commettere crimini contro l'umanità spesso giustificandoli con motivazioni religiose. Fino a quando l'Europa starà in silenzio? Fino a quando continueremo a stare in silenzio? Ammesso che qualcuno davvero pensi che con una risoluzione si possa risolvere qualcosa.
"
Silvia SARDONE,2021-07-07,IT,European Medicines Agency (continuation of debate),https://www.europarl.europa.eu/doceo/document/CRE-9-2021-07-07-INT-3-211-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, questa proposta è una presa d'atto di un fallimento. Avete fallito nel coordinamento dei paesi europei, nonostante le promesse della Presidente von der Layen, avete fallito sulla solidarietà tra Stati con paesi come l'Italia, che si è vista negare la disponibilità di ventilatori e mascherine a inizio pandemia; avete fallito sui contratti con le case farmaceutiche, dove non avete previsto le penali con condizioni che ci hanno visto sommare ritardi su ritardi rispetto ad altri paesi del mondo; avete fallito tramite EMA sui vaccini.
Vogliamo parlare della tragicomica vicenda con AstraZeneca? Prima prevista solo per i giovani, poi no no, è per gli anziani, poi facciamo che è per tutti, poi attenzione solo per una fascia di età e mentre EMA rassicurava sulla bontà del vaccino, i paesi europei lo bloccavano. 
L'Unione europea ha agito costantemente in ritardo, in maniera disordinata e senza adeguata trasparenza. Nonostante i molti errori fatti, però, nessuno si assume la responsabilità e non ci pensa nessuno a dimettersi. Anzi, rilanciate, chiedendo più strutture e più competenze e ovviamente anche più soldi. Ora proponete di rafforzare le strutture di prevenzione così che siano in grado di organizzarsi meglio attraverso banche dati per l'approvvigionamento di medicinali e dispositivi medici. 
Noi, a tal proposito, riteniamo strategico sostenere la produzione europea perché oggi più che mai dovremmo aver compreso, quanto meno, che è necessario ridurre la dipendenza da paesi terzi per le materie prime, per i farmaci e per i dispositivi medici e tanto altro. La sinergia tra enti e lo scambio di informazioni sono sicuramente utili perché è assolutamente prioritario saper rispondere finalmente in modo rapido, efficiente e coordinato alle emergenze, però non possiamo dimenticare che tra il 2011 e il 2018 la Commissione europea ha chiesto per 63 volte agli Stati membri di tagliare le proprie spese sulla sanità. 
Insomma le criticità della sanità nascono da problemi che voi avete creato e che ora ci troviamo a fronteggiare. Ci lascia quindi perplessi dare ulteriore responsabilità all'Agenzia europea per i medicinali che, diciamolo francamente, non ha brillato, anzi. Voi volete più competenze all'Unione, più task force, secondo noi non è necessario avere più strutture, ma un'organizzazione più adeguata e maggiori capacità e qualità. 
E concludo, magari, se posso dare un suggerimento, evitiamo anche di dare soldi europei per finanziare assurdi investimenti come quello all'Istituto di virologia di Wuhan. Magari aiutiamo gli Stati membri e davvero i cittadini europei. 
"
Silvia SARDONE,2021-06-24,IT,European Climate Law (debate),https://www.europarl.europa.eu/doceo/document/CRE-9-2021-06-24-INT-2-018-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, siamo tutti favorevoli a un forte impegno per la tutela dell'ambiente, ma la legge sul clima è uno spot finto-ambientalista che rischia di penalizzare pesantemente l'Europa.
Il vostro ecologismo alla Greta Thunberg si basa su tasse verdi ed etiche e porterà alla deindustrializzazione, alla scomparsa di intere filiere produttive a favore di quelle extraeuropee, a danni sociali per i lavoratori e a maggiori costi per i consumatori. Siamo contrari alla vostra propaganda che porta avanti un modello in cui l'uomo è una minaccia per l'ambiente e non, invece, una risorsa per proteggerlo.
Dietro la scusa del clima volete arrivare al controllo degli stili di vita e al controllo dei pensieri: la decrescita felice che portate avanti prevede tasse sulla plastica, tasse sugli zuccheri, tasse sui combustibili e colpisce la gente comune, su cui alla fine ricadono i costi. Accusati ai cittadini di crimini di crimini climatici, perché? Perché osano permettersi una dieta completa, perché osano avere un'abitazione, perché utilizzano l'auto per andare a lavorare e magari – pensate un po'! – vogliono anche viaggiare su aerei low cost.
Ma quanti di voi sono disposti a rinunciare allo smartphone, a rinunciare al 5G, a rinunciare ai viaggi low cost in aereo, a rinunciare a mangiare la carne, a evitare l'aria condizionata, che abbiamo anche qui?
Le politiche che portate avanti da anni hanno portato l'Europa a essere sempre più debole economicamente rispetto ai Paesi extraeuropei, senza però risultati apprezzabili in termini di emissioni. Forse non capite che meno aziende che potranno lavorare a causa di tasse e regole limitanti significano più disoccupati e più povertà.
Chiedete ai Paesi europei standard sempre più ambiziosi ma poi, magicamente, vediamo che voi stringete accordi commerciali anche con Paesi asiatici che questi limiti non li hanno, né hanno alcuna intenzione di metterli e rispettarli. Il vostro modello a emissioni zero è una pericolosa utopia.
Qual è il vostro modello da sogno? La fine di interi settori produttivi europei sacrificati per pannelli fotovoltaici cinesi, monopattini cinesi e batterie cinesi? Questo non significa che l'inquinamento non esista e nemmeno che non si debba fare nulla per ridurlo, al contrario! Ma bisogna farlo a livello globale, ragionando sulla tutela dei territori, senza ideologia, con un confronto scientifico onesto e lontano dal tribunale del popolo creato dagli ecologisti da salotto.
"
Silvia SARDONE,2021-06-10,IT,Breach of the UN Convention of the Rights of the Child and the use of minors by the Moroccan authorities in the migratory crisis in Ceuta,https://www.europarl.europa.eu/doceo/document/CRE-9-2021-06-10-INT-4-101-0000_IT.html,"  Silvia Sardone (ID).   – Signora Presidente, onorevoli colleghi, la Spagna socialista giustamente pone l'esercito a fronteggiare 9 000 immigrati marocchini entrati illegalmente a Ceuta. La Danimarca, guidata dai socialdemocratici, blocca del tutto l'arrivo di immigrati, anche i richiedenti asilo. Gli Stati Uniti dei democratici dicono chiaramente no ai nuovi migranti, e che fanno? Chiudono le frontiere.
L'immigrazione senza freni è un danno economico e sociale, lo stanno capendo in tanti. La vostra ipocrisia e la vostra propaganda pro accoglienza sono una presa in giro per i cittadini europei e anche per gli stessi immigrati. Li illudete di un futuro migliore in Europa, che poi si rivela un incubo, e lo vediamo nelle nostre città dove si moltiplicano i senzatetto e i delinquenti stranieri. Matteo Salvini ha lottato per difendere i confini italiani e ora è scandalosamente sotto processo. Pensate che solo quest'anno in Italia sono già arrivati oltre 15 000 immigrati. Quando c'era Salvini, nello stesso periodo, erano all'incirca 2 000. 
L'Europa che fa? Continua ad abbandonare gli Stati di confine. Il vostro stucchevole buonismo è lo specchio del vostro fallimento. La solidarietà europea è una gigantesca balla. Avete scandalosamente applaudito Carola Rackete. Il vostro immobilismo favorisce i trafficanti di uomini. Vi dovreste vergognare. E invece ancora ci regalate propaganda sul valore positivo dell'immigrazione. Questi dibattiti sono inutili, sono inutili perché poi non fate nulla per contrastare veramente l'immigrazione clandestina. 
"
Silvia SARDONE,2021-06-08,IT,75th and 76th sessions of the United Nations General Assembly (debate),https://www.europarl.europa.eu/doceo/document/CRE-9-2021-06-08-INT-2-235-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, quando si parla di ONU i cittadini hanno un'opinione comune. L'ONU viene vista come un carrozzone ultra burocratico che brucia 6 miliardi per le spese istituzionali e complessivamente quasi 30 miliardi l'anno per i costi delle varie agenzie. Dovrebbe servire a risolvere controversie? Non lo fa da anni, anzi è sempre più succube dei veti incrociati. Dovrebbe intervenire dove ci sono violenze e guerre? Oramai non lo fa più, abbandonando tante popolazioni al loro destino. 
Parlate di difesa dei diritti umani, ma l'ONU accetta come membri un numero sempre maggiore di paesi non democratici che commettono evidenti violazioni di libertà personali e in particolare di quella religiosa. Siamo arrivati al paradosso che nel Consiglio per i diritti umani dell'ONU sono presenti nazioni come Cina, Cuba e Pakistan. Vi rendete conto? 
L'ONU ha proposto l'inutile Patto globale sulla migrazione, ma poi è totalmente assente nella gestione dell'accoglienza. Insomma, è sempre di più un'organizzazione che fa propaganda. Basta pensare alla recente dichiarazione del suo Segretario generale che ha parlato di ""epidemia globale di islamofobia"", quando nel mondo ci sono milioni di cristiani uccisi e perseguitati che però non vengono citati.
"
Silvia SARDONE,2021-05-20,IT,Prisoners of war in the aftermath of the most recent conflict between Armenia and Azerbaijan,https://www.europarl.europa.eu/doceo/document/CRE-9-2021-05-20-INT-4-082-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, è una vergogna che l'Europa non alzi la voce contro la pulizia etnica e religiosa che sta subendo l'Armenia cristiana, sotto i colpi dell'islamismo di Azerbaigian e Turchia.
Circa duecento soldati armeni sequestrati e non riconsegnati; anziani torturati; migliaia di case devastate; decine di chiese demolite e profanate; migliaia di lapidi e tombe distrutte. I crimini contro l'umanità, con mutilazioni e decapitazioni di soldati e civili, e la distruzione sistematica dei monumenti cristiani attestano il fanatismo degli aggressori. Il leader dell'Azerbaigian ha realizzato un'impresa macabra che nessuno aveva mai tentato prima di lui: ha istituito il Parco dei trofei, un vero e proprio museo ufficiale dell'odio, con gli elmetti dei soldati armeni uccisi e manichini in cera.
Fa male che oggi in Europa si parli più di islamofobia che di cristiani perseguitati. Dispiace vedere le istituzioni europee piegarsi ad Erdoğan, che ancora non riconosce il genocidio armeno, senza contare che ha usato questa guerra per mostrare la propria forza.
L'Europa è avvisata: il silenzio su cosa sta avvenendo in quelle terre è l'ennesimo segnale di una sottomissione sempre più evidente. È una vergogna il silenzio sul patrimonio culturale e religioso distrutto e sulla civiltà europea calpestata.
"
Silvia SARDONE,2021-04-29,IT,"Blasphemy laws in Pakistan, in particular the case Shagufta Kausar and Shafqat Emmanuel",https://www.europarl.europa.eu/doceo/document/CRE-9-2021-04-29-INT-4-133-0000_IT.html,"  Silvia Sardone (ID).   – Signor Presidente, onorevoli colleghi, siamo qui a parlare di una coppia pakistana e cristiana condannata a morte con l'accusa di blasfemia nel 2014. Per cosa? Per un presunto invio di messaggi con insulti a Maometto. Da sette anni sono in carcere, separati tra di loro, lontani dalle famiglie, con lui malato e costretto a non avere cure. Una vergogna enorme: una decisione che fa inorridire. Per questo chiediamo con forza che siano liberati immediatamente. 
Per il Premier del Pakistan e gli insulti fatti al profeta Maometto, devono essere considerati alla strenua della negazione dell'Olocausto. Ma vi pare una cosa normale? 
Asia Bibi, la cristiana che ha passato otto anni nelle carceri pakistane, ha definito la legge sulla blasfemia una spada che perseguita i cristiani. È una norma che limita la libertà religiosa, la libertà di opinione e di espressione. 
Il Pakistan è un paese dove essere cristiani è molto spesso una condanna a morte. L'intolleranza verso le minoranze religiose, aumenta di giorno in giorno. Vengono continuamente bruciate le chiese, i cristiani vengono perseguitati e ogni anno mille ragazze appartenenti alle minoranze religiose vengono schiavizzate e costrette a convertirsi all'Islam dopo violenze e abusi e poi a matrimoni non consensuali. 
Io mi vergogno di un'Europa che chiude gli occhi. Si parla troppo di una presunta islamofobia e pochissimo della tragedia dei cristiani nei paesi islamici. Non è più accettabile stare in silenzio.
"
Silvia SARDONE,2021-04-29,IT,Programme for the environment and climate action (LIFE) 2021-2027 (debate),https://www.europarl.europa.eu/doceo/document/CRE-9-2021-04-29-INT-4-188-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, è importante portare avanti i programmi che tutelino la natura, la biodiversità e i territori ma, allo stesso tempo, ritengo che sia importante cercare di sviluppare questi propositi senza essere poi succubi dell'ideologia.
L'Unione europea ha compiuto una scelta politica: ha scelto di destinare almeno il 30% della spesa dell'Unione stessa per le azioni per il clima. Quindi, fatto cento l'importo della spesa dell'Unione, 30%, in un momento di pandemia e crisi economica, voi ritenete debba essere speso per il clima. Importante, però, non francamente la priorità. 
Il programma Life, quello di cui discutiamo oggi, rischia di essere l'ennesimo strumento di controllo della spesa pubblica degli Stati membri. Insomma, l'ennesimo vincolo, laccio o lacciuolo agli Stati. Proprio in questo momento, tra l'altro! Inoltre, i vari paesi per ottenere i fondi europei, saranno anche costretti a spenderli per progetti fini a sé stessi o, comunque, magari, non proprio idonei a quei territori. 
Certo, come detto, noi abbiamo un atteggiamento positivo sulle azioni di tutela della natura: ma questo programma si concentra troppo sulla parte clima, stravolgendo gli scopi ambientali per cui era stato concepito in origine. Nulla che ci sorprenda, visto che a partire dal Green deal la Commissione ha lavorato più per slogan che su scelte politiche ambientali e sociali concrete. Poi prevedete forme di finanziamento legate a nuove tasse verdi, insomma, cose che poi ricadono sui consumatori. 
Noi pensiamo invece che per ridurre l'inquinamento, favorire la transizione, creare più posti di lavoro, le politiche dell'Unione dovrebbero concentrarsi sullo sviluppo industriale e tecnologico al servizio dell'occupazione, della qualità dell'ambiente. Quindi, questo è il nostro suggerimento. Sappiamo che probabilmente saremo inascoltati, ma continueremo a portare avanti le nostre idee.
"
Silvia SARDONE,2021-03-11,IT,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-114-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, io e la Lega ci uniamo al cordoglio che ha emozionato l'Italia per la scomparsa di due giovani e fedeli servitori dello Stato, l'ambasciatore Attanasio e il carabiniere Iacovacci, strappati ai loro cari insieme al loro autista mentre onoravano il nome dell'Italia.
Ma l'emozione del ricordo non basta, servono la verità su questo brutale attacco e un cambio di passo nella politica dell'Europa in Africa. Troppi sono gli interessi nella regione del Congo, troppi i punti oscuri sulla missione ONU su quel territorio, che si è rivelata dispendiosa e senza risultati, troppi i massacri con decine di milizie armate, tra cui anche gruppi legati all'Isis, che non sono stati considerati.
In questa particolare zona ci sono stati 2 000 civili morti solo nell'ultimo anno e oltre 170 rapimenti. Bisogna impegnarsi per onorare chi ha lavorato con passione e professionalità e purtroppo ha perso la vita.
L'Unione europea deve battere un colpo e dimostrarsi parte attiva in questo paese, dove le violenze purtroppo sono la quotidianità.
"
Silvia SARDONE,2021-03-09,IT,Programme for the Union’s action in the field of health for the period 2021-2027 (‘EU4Health programme’) (debate),https://www.europarl.europa.eu/doceo/document/CRE-9-2021-03-09-INT-2-087-0000_IT.html,"  Silvia Sardone (ID).   – Signor Presidente, onorevoli colleghi, l'Europa ha fallito prima nell'emergenza sanitaria legata alla pandemia e ora nella fase della vaccinazione. 
Parlate di cooperazione, coordinamento, prevenzione, risposte veloci, bene, benissimo, ma i fatti? Israele, Gran Bretagna e Stati Uniti sono tutti paesi che stanno facendo meglio di noi. Persino il Marocco – il Marocco! – è più avanti di noi sul piano vaccinale.
Ogni giorno arriva la notizia di tagli sul numero di dosi che le aziende produttrici consegneranno in Europa; la Presidente von der Leyen dice che sicuramente ci saranno ritorsioni. Peccato che nei contratti sottoscritti non ci siano penali in caso di ritardi nelle consegne, quindi non si capisce di che ritorsioni stia parlando. L'Austria e la Danimarca hanno già annunciato accordi con Israele per fare ricerca e produrre vaccini, dicendo quindi ""ciao ciao"" all'affidamento esclusivo all'Europa.
Una cosa positiva è che l'Unione europea è andata sulle posizioni della Lega. In Italia bene ha fatto Draghi a bloccare le esportazioni di vaccini prodotti in Europa verso l'Australia. Bene fa oggi l'Europa a bloccare allo stesso modo l'esportazione dei vaccini nei confronti dei paesi extra Unione europea.
L'Agenzia europea per il farmaco però è troppo lenta con le approvazioni dei vaccini e i cittadini europei iniziano a pensare che non sarà l'Europa a salvarli, ma piuttosto con la sua burocrazia e le sue lungaggini ad affossarli. Quindi l'Europa si deve svegliare, deve implementare il piano vaccinale e pensare prima ai paesi europei, così come sta facendo l'Italia, e poi agli altri.
"
Silvia SARDONE,2021-02-10,IT,The state of play of the EU’s COVID-19 Vaccination Strategy (debate),https://www.europarl.europa.eu/doceo/document/CRE-9-2021-02-10-INT-3-072-0000_IT.html,"  Silvia Sardone (ID).   – Signora Presidente, onorevoli colleghi, signora Presidente von der Leyen, voglio ricordarle un po' di dati sulle vaccinazioni nel mondo. In Inghilterra già dieci milioni di persone hanno ricevuto la prima dose di vaccino; in Israele siamo a tre milioni di persone, praticamente un terzo della popolazione. Per fare un confronto, i britannici hanno somministrato 12,5 dosi ogni 100 persone, gli USA sono 8,8 dosi ogni 100 persone. E l'Europa? L'Europa è a sole 2,5 dosi ogni 100 persone. Il disastro europeo viene riconosciuto da tutti.
In questi giorni la Commissione da lei presieduta è stata oggetto di numerose critiche da autorevoli quotidiani europei. Per tutti l'Unione europea si è dimostrata impreparata nelle trattative, negli acquisti e nella distribuzione dei vaccini. In Italia, anche per colpa del governo appena caduto, ci sono rallentamenti pesantissimi e gli anziani non sanno se e quando riceveranno finalmente il vaccino. 
Intanto, dopo mesi pubblicate i contratti con le case farmaceutiche, però con pagine piene di omissis, parti che quindi rimangono secretate. Non si capisce perché, che cosa vogliate nascondere, perché manca trasparenza. Non c'è chiarezza sulla responsabilità per i ritardi nelle consegne e soprattutto sui risarcimenti in caso di problemi legati ai vaccini. 
Spiace dirlo. Avevate chiesto scusa, lei aveva chiesto scusa all'Italia per la pessima risposta di fronte alla pandemia, ma purtroppo, mi spiace dirlo, anche nella fase della vaccinazione l'Unione europea è una delusione per i cittadini europei.
"
Silvia SARDONE,2021-01-19,IT,Humanitarian situation of refugees and migrants at the EU's external borders (debate),https://www.europarl.europa.eu/doceo/document/CRE-9-2021-01-19-INT-2-139-0000_IT.html,"  Silvia Sardone (ID).   – Signora Presidente, onorevoli colleghi, siete incoerenti e ipocriti. Denunciate con falso buonismo le condizioni in cui vivono gli immigrati ai confini dell'Europa e nei centri di accoglienza, ma siete solo voi i responsabili.
Siete voi che alimentate false speranze in chi spesso non ha alcun diritto poi a stare in Europa, siete voi che non fate i ricollocamenti, siete voi che non fate la rotazione dei porti, siete voi che siete incapaci di gestire l'immigrazione.
Solo in Italia nel 2020 sono sbarcati 34 000 immigrati: considerate che in Italia sbarcano un terzo degli immigrati che arrivano in Europa. In Italia nel 2020 sono sbarcati il triplo di quelli arrivati l'anno precedente, nonostante la pandemia. Ne sono stati ricollocati solo 1 079.
Insomma, la realtà è che l'Europa abbandona gli Stati di confine: l'accordo di Malta è naufragato e la solidarietà europea non esiste.
"
Silvia SARDONE,2020-12-17,IT,"Iran, in particular the case of 2012 Sakharov Prize laureate Nasrin Sotoudeh",https://www.europarl.europa.eu/doceo/document/CRE-9-2020-12-17-INT-4-145-5000_IT.html,"  Silvia Sardone (ID),  per iscritto. – L'incarcerazione dell'avvocatessa Nasrin Sotoudeh, è la dimostrazione più evidente ,del carattere dittatoriale e contro la libertà, della Repubblica islamica d'Iran. Ci chiediamo fino a quando l'Europa starà zitta, di fronte alle reiterate violazioni dei diritti umani, portate avanti dall'Iran. La Commissione non ha fatto nulla per l'immediato rilascio di Nasrin Sotoudeh e di tutti i prigionieri politici nelle carceri iraniane Inoltre, non dimentichiamolo, l'Iran non rispetta i diritti fondamentali delle donne ma li calpesta in nome della religione. Noi siamo fermamente dalla parte degli attivisti che lavorano per difendere i diritti e che gridano al mondo, l'urgenza di libertà per le donne e per tutti gli oppressi. L'Europa troppo spesso per buonismo e paura, non ha condannato apertamente il trattamento subito dalle donne in molti Paesi islamici.
Non è più accettabile questo silenzio!
"
Silvia SARDONE,2020-12-16,IT,"Preparation of an EU Strategy on COVID-19 vaccination, including its external dimension (debate)",https://www.europarl.europa.eu/doceo/document/CRE-9-2020-12-16-INT-3-117-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, le campagne vaccinali sono partite nel Regno Unito, negli Stati Uniti, in Russia e in Cina e l'Unione europea? In ritardo, di nuovo, in attesa di un disco verde dall'Agenzia europea per il farmaco.
Come per la gestione della pandemia, l'Unione europea ha agito male, senza coordinamento e con scarsa trasparenza. Ogni paese agisce in autonomia, per esempio, l'Italia per colpa di un pessimo governo probabilmente arriverà ultima nella somministrazione dei vaccini per mancanza di aghi, siringhe e infermieri. 
Tornando all'Europa, noi vorremmo chiarezza e serietà. Quali sono gli accordi con le case farmaceutiche? Quali sono le condizioni di acquisto? Qual è il prezzo? Di chi sono le responsabilità qualora emergessero effetti collaterali imprevisti? Quanto sarà la durata della copertura del virus? E quanto il grado di protezione nei confronti dei nostri anziani?
Insomma, come dicevo, serve chiarezza, serve serietà. I cittadini, in generale, non possono subire l'ennesimo fallimento dell'Unione europea.
"
Silvia SARDONE,2020-11-25,IT,Istanbul Convention and violence against women (debate),https://www.europarl.europa.eu/doceo/document/CRE-9-2020-11-25-INT-3-119-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, oggi è la Giornata mondiale contro la violenza sulle donne e voglio essere chiara: per una certa parte politica la tutela della donna inizia e finisce con il linguaggio di genere e le quote rosa – manco fossimo dei panda da tutelare – senza tenere minimamente in considerazione il merito e l'impegno.
Non è così che si combattono la violenza e gli abusi. Non bastano più le parole per contrastare la sottomissione delle donne, quella che avviene con l'infibulazione e con il velo islamico obbligatorio, tutte cose per cui, troppo spesso, quella stessa parte politica tace. Non bastano più le parole per denunciare le pene ridicole per lo stupro in ancora troppi paesi. Ci vogliono più strumenti per denunciare, ci vuole più certezza della pena. Insomma in poche parole, direi, meno propaganda femminista filosessantottina e più fatti.
"
Silvia SARDONE,2020-11-24,IT,Situation of Fundamental Rights in the European Union – Annual Report for the years 2018-2019 (debate),https://www.europarl.europa.eu/doceo/document/CRE-9-2020-11-24-INT-2-053-0000_IT.html,"  Silvia Sardone (ID).   – Signor Presidente, onorevoli colleghi, questa relazione sui diritti fondamentali dell'Unione europea sembra sinceramente un programma di un partito di sinistra, anzi, a dirla tutta, di estrema sinistra. Ci sono dei passaggi che francamente sono veramente faziosi e imbarazzanti. Ve ne cito solo alcuni tra i tantissimi che ho potuto leggere.
Parlate di un'Unione europea che ha assistito inerme alla diffusione del razzismo, di sentimenti islamofobici, di ostilità e intolleranza verso i musulmani, però non dite nulla, e dico nulla, sul terrorismo, sulle vittime degli attentati, su chi odia noi europei, il nostro stile di vita, la nostra cultura e i nostri valori. Anzi, arrivate a dire che le politiche contro il terrorismo non devono condurre alla discriminazione. È assurdo e vergognoso!
Sul lato immigrazione ve la prendete con coloro che difendono i confini, la sicurezza e la sovranità nazionale, come per esempio Matteo Salvini. Parlate di criminalizzazione della solidarietà, di respingimenti contro legge, di politiche razziste e che ledono i diritti umani, però nessuna parola di condanna contro i trafficanti di uomini, contro chi favorisce l'immigrazione clandestina, contro quelle ONG che violano sistematicamente le leggi nazionale, e nemmeno nulla contro coloro che, attraverso il business sull'accoglienza, lucrano sui migranti per arricchirsi.
Nella relazione c'è persino un passaggio contro gli agenti di polizia e i loro abusi. Dite che bisogna limitare l'uso della forza per evitare reazioni sproporzionate, però non un accenno sulle violenze che invece ogni giorno gli uomini e le donne in divisa subiscono. È intollerabile!
Insomma questa Unione europea ormai è solo un patetico concentrato di propaganda. Poi, insomma, non meravigliatevi se i cittadini hanno sempre meno fiducia in voi.
"
Silvia SARDONE,2020-11-24,IT,The fight against impunity for crimes committed against journalists around the world (debate),https://www.europarl.europa.eu/doceo/document/CRE-9-2020-11-24-INT-2-235-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, la libertà di espressione è sotto attacco e l'Unione europea chiude gli occhi, lo fa troppo spesso.
Signor Commissario, lei è venuto qua a parlare di libertà di espressione e non ha neanche citato Charlie Hebdo. Non li ha citati nonostante i ripetuti attacchi nella loro sede, sono costretti ad avere una redazione che lavora nascosta, per paura. Commissario, lei è venuto qua e non ha nemmeno citato Samuel Pati, il professore decapitato in Francia perché non era libero di spiegare alla propria classe che cosa fosse la libertà di espressione, quello di cui parliamo oggi. 
Ma non sono gli unici casi. Anche in Italia noi abbiamo giornalisti minacciati per le proprie idee, come per esempio Magdi Allam, un giornalista convertito al cristianesimo che ha la colpa di portare avanti delle inchieste sulla diffusione dell'odio di stampo islamista.
Vede, il terrorismo mira a limitare la nostra libertà, è una violenza contro la nostra cultura, i nostri valori e le nostre tradizioni. Ci vogliono annullare, impaurire, fare indietreggiare. Purtroppo ci riescono anche e grazie al vostro buonismo, perché, sapete, per paura di offendere l'Islam parlate più di islamofobia che di estremismo islamico.
Non possiamo più far finta di nulla, non possiamo calpestare la nostra identità per paura, non dobbiamo vergognarci della nostra storia. Le idee non possono essere soffocate con il sangue.
"
Silvia SARDONE,2020-11-12,IT,Programme for the Union's action in the field of health for the period 2021-2027 (“EU4Health Programme”) (debate),https://www.europarl.europa.eu/doceo/document/CRE-9-2020-11-12-INT-2-064-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, dobbiamo dirlo con chiarezza: l'Europa in questi anni non ha puntato sulla sanità, purtroppo. Anzi, dal 2011 al 2018 la Commissione europea ha chiesto per ben 63 volte agli Stati membri di tagliare le proprie spese sulla sanità. Le criticità legate a questa situazione di emergenza e alla crisi del settore nascono quindi da problemi che avete creato voi e che ora ci troviamo a fronteggiare.
Tra l'altro la gestione di questa pandemia, sia nella prima che nella seconda fase, è stata confusionaria, poco coordinata e costantemente in ritardo nelle decisioni da attuare. Siete andati a ruota, in maniera pessima, dietro all'Organizzazione mondiale della sanità.
E ancora, poi, ci ricordiamo la decisione del Consiglio europeo del luglio scorso, la decisione di ridurre i finanziamenti per il programma sulla sanità. Sono stati ridotti, o almeno questa era la proposta a maggio, da 9,4 miliardi di euro a 1,67 miliardi di euro. Tutto questo nel bel mezzo di una pandemia globale. Un paradosso, ovviamente, di cui in molti dovrebbero onestamente vergognarsi.
L'Unione europea deve capire che non può destinare budget ridicoli rispetto alle sfide sanitarie che siamo costretti ad affrontare.
Bisogna anche cambiare la filosofia generale: io vedo un'Europa troppo concentrata nell'inseguire i bei sogni di ogni Greta di turno, di ogni Greta che si sveglia al mattino. Ma voi vi rendete conto che la priorità attuale è salvare le vite umane e tenere in piedi il sistema sanitario continentale?
Ora si cerca un cambio di linea e un tentativo di riparare i danni fatti. Bene, noi lo accogliamo con favore, ma c'è ancora molto da fare. La proposta della Commissione deve essere chiarita meglio.
E poi lasciatemi fare un appunto: i soldi europei non siano ancora sprecati per finanziamenti assurdi come quello all'istituto di virologia di Wuhan. Mai più, per favore!
Ovviamente bisogna garantire il miglior programma possibile per la salute dei cittadini europei. In tempi di crisi sanitaria, i cittadini si aspettano giustamente che l'Unione europea assuma un ruolo più attivo, più serio, che sia un'Istituzione in grado davvero di coordinare gli altri Stati. Vogliono un'Europa che spinga per investire in maggiori infrastrutture, che favorisca l'occupazione di medici e di infermieri, che investa nella ricerca. Va cambiato molto per garantire una piena capacità di rispondere proattivamente alle esigenze. Ovviamente, in questo momento di emergenza, dall'Europa i cittadini si aspettano qualcosa di più.
Noi crediamo che questo piano debba aumentare la sicurezza della produzione, quella dell'approvvigionamento e anche la distribuzione di farmaci e dispositivi medici, cosa che purtroppo non abbiamo visto finora, arrivando al dramma di paesi che si sono visti rifiutare respiratori e non solo all'inizio della pandemia. Per esempio l'Italia, il mio paese, si è vista negare aiuti per settimane, altro che solidarietà europea! Poi la Presidente von der Leyen ha chiesto scusa, ma sinceramente non ci aspettiamo le scuse, ci aspettiamo i fatti, ci aspettiamo un'Europa diversa.
Allo stesso tempo bisogna sostenere la produzione europea, perché oggi più che mai bisogna ridurre la dipendenza da paesi terzi per le materie prime, per i farmaci, per i dispositivi medici e tanto altro. Da troppo tempo noi dipendiamo dai paesi asiatici, non è possibile continuare in questo modo.
L'Europa deve smetterla di concentrarsi su progetti costosissimi per un mondo ecologico e profumato, non è questo il momento. La salute dei cittadini ora va messa come priorità e non può essere considerata un fastidio da non affrontare seriamente.
Insomma, l'Europa inizi a fare l'Europa, inizi davvero ad avere un ruolo nei diversi Stati. Non l'abbiamo vista in questi mesi e, quando l'abbiamo vista, l'abbiamo vista agire male e in ritardo. Non ci servono le scuse, noi abbiamo bisogno di provvedimenti concreti e reali per gli Stati. Siamo in una pandemia, l'Europa inizi a fare l'Europa!
"
Silvia SARDONE,2020-10-20,IT,Police brutality within the EU (debate),https://www.europarl.europa.eu/doceo/document/CRE-9-2020-10-20-INT-2-181-0000_IT.html,"  Silvia Sardone (ID).   – Signora Presidente, onorevoli colleghi, oggi qui la discussione è sulla brutalità della polizia in Europa, ma da quando sono in Parlamento non ho mai ascoltato la discussione opposta, e cioè sulle aggressioni che subisce la polizia. 
In Italia ogni tre ore un agente di polizia subisce un'aggressione, il che vuol dire otto aggressioni al giorno, il che vuol dire 235 aggressioni al mese. Lo scorso anno più di 6 000 agenti sono finiti in ospedale per aver ricevuto delle aggressioni, spesso da parte di immigrati, ed è un fenomeno in aumento. Eppure poi ad un certo punto veniamo qua in Europa e addirittura sono loro ad essere accusati di brutalità. 
Come ogni categoria, ovviamente, c'è qualcuno che sbaglia, tant'è che proprio loro, pensate un po', chiedono delle telecamere addosso sulla divisa. Diciamo che la sinistra tende a solidarizzare con i delinquenti, invece di difendere chi ci difende ogni giorno. Io e il mio gruppo siamo sempre dalla parte delle forze dell'ordine e gli diciamo anche grazie.
"
Silvia SARDONE,2020-10-06,IT,European Climate Law (debate),https://www.europarl.europa.eu/doceo/document/CRE-9-2020-10-06-INT-2-157-0000_IT.html,"  Silvia Sardone (ID).   – Signora Presidente, onorevoli colleghi, siamo tutti consapevoli dei cambiamenti climatici, della tutela della natura, dell'urgenza di salvaguardare l'ambiente; siamo tutti in prima linea, indistintamente. Ma l'approccio dell'Unione europea, fatemelo dire, l'Europa ha un approccio un po' ideologico, è un po' succube degli slogan di Greta e ha un approccio potenzialmente dannoso per il continente.
Sì, ho detto dannoso. Perché le vostre politiche rischiano di dissanguare le economie a fronte di risultati che, francamente, sono trascurabili in termini di riduzione delle emissioni. Parliamoci chiaro: per ottenere i risultati che avete in mente, siete di fatto costretti a imporre tasse etiche o verdi, che sono una vera e propria mazzata, che avranno ricadute pesantissime su imprese e lavoratori con delocalizzazioni, impoverimenti e abbassamenti salariali.
Vi faccio un esempio: in Italia applicare questo regolamento nei modi e nei tempi che voi prevedete, vuol dire portare nuove tasse, nuova burocrazia, sacrificare intere filiere produttive italiane, a favore di chi? Di che cosa ? Di monopattini cinesi, di auto francesi o tedesche dotate di batterie cinesi!
Insomma, voi avete in mente uno sviluppo sostenibile – così definito – che però vale solo per i paesi europei, perché siete totalmente zitti con i paesi asiatici, come l'India e la Cina, con i quali continuate a stringere accordi commerciali senza dire assolutamente nulla, e dico nulla, sull'ambiente!
Allora, siamo in crisi economica, in Europa più forte che altrove. E voi che cosa fate? Spingete su provvedimenti che rischiano di amplificare questa crisi. Riflettete! Non è questo il momento di nuove tasse e nuovi obblighi e, tra l'altro, nei confronti di chi? Di chi fa fatica ad andare avanti. 
Questo non è a tutela dell'ambiente ma è un'ideologia ambientalista fatta da burocrati europei.
"
Silvia SARDONE,2020-09-15,IT,Covid-19: EU coordination of health assessments and risk classification and the consequences on Schengen and the single market (debate),https://www.europarl.europa.eu/doceo/document/CRE-9-2020-09-15-INT-2-168-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, abbiamo sentito dire dal Commissario che abbiamo bisogno di un approccio più coordinato sul COVID: beh, siamo a metà settembre! Diciamo che con la tempistica non siete proprio sul pezzo! L'Unione europea è stata inesistente e inefficace. 
Le faccio una breve fotografia: ogni paese gestisce l'emergenza sanitaria in autonomia; non c'è nessun coordinamento con l'Unione europea e spesso neanche con i paesi confinanti; le frontiere sono chiuse senza alcun tipo di logica chiara; le quarantene sono imposte in maniera diversa da Stato a Stato; non c'è chiarezza su quando e a chi fare i tamponi; ora sono in discussione anche i quindici giorni di quarantena per i positivi. Insomma, un caos totale.
Ha detto, Commissario, che bisogna introdurre linee comuni: ben svegliato! Siamo ad un paradosso. Sentivo prima dal Consiglio europeo che, insomma, stanno facendo un duro lavoro con riunioni e riunioni sul COVID. Peccato che siano gli stessi che in piena pandemia hanno tagliato 7,7 miliardi di euro sul programma sanitario: scompaiono obiettivi di miglioramento del sistema sanitario europeo, quindi. 
Per quanto riguarda l'immigrazione, l'Italia, complice il governo indegno, sostiene l'arrivo di migliaia di immigrati, molti positiva al COVID. L'Unione europea se ne frega. Non c'è assistenza comune, non c'è ripartizione dei profughi, non c'è solidarietà. Insomma, i confini ci sono per tutti tranne che per l'Italia, costretta a nuovi rischi sanitari. 
Concludo: la vostra incapacità è semplicemente la dimostrazione che questa Europa non funziona. 
"
Silvia SARDONE,2020-07-08,IT,The EU’s public health strategy post-COVID-19 (continuation of debate),https://www.europarl.europa.eu/doceo/document/CRE-9-2020-07-08-INT-1-164-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, oggi l'OMS dichiara che la pandemia accelera, il picco non è raggiunto.
E qual è la risposta del Parlamento europeo? Una risoluzione sulla strategia sanitaria europea post-COVID. Siete passati dal rispondere male e in ritardo alla pandemia a chiudere il problema: la COVID è finita, siamo già al post-COVID.
Ma non è tutto, perché nella risoluzione di oggi sul coronavirus riuscite a inserire una serie di cose: il collegamento tra la COVID e il cambiamento climatico, riferimenti al fatto che le minoranze etniche sarebbero state più colpite, quando invece sono stati colpiti tutti, soprattutto gli anziani, un immancabile passaggio sul mondo LGBTI e sulla contraccezione, che nulla hanno a che fare con il coronavirus, e infine un'indecente lode al MES.
Però su una cosa siete bravissimi: aumentare le poltrone. Eh sì, perché con la scusa della pandemia volete moltiplicare le agenzie, le task force e le unità organizzative. In effetti i cittadini sentivano proprio la necessità di nuovi carrozzoni e di nuova burocrazia.
Servono risposte ora, non inutile propaganda.
"
Silvia SARDONE,2020-06-18,IT,European protection of cross-border and seasonal workers in the context of the COVID-19 crisis (debate),https://www.europarl.europa.eu/doceo/document/CRE-9-2020-06-18-INT-2-171-0000_IT.html,"  Silvia Sardone (ID).   – Signor Presidente, onorevoli colleghi, siamo qui a parlare dei lavoratori stagionali in emergenza Covid e quindi anche di gestione delle frontiere. Allora possiamo dirci la verità e raccontare, per esempio, quello che è successo in Italia. In questo periodo Covid ci sono stati migliaia di immigrati irregolari che sono sbarcati sulle nostre coste. Quindi diciamo che la gestione dei confini non è esattamente funzionata benissimo.
Ci sono stati costi spropositati per la quarantena: addirittura traghetti ad hoc e con tutti i comfort per gestire l'emergenza e, quindi, anche l'accoglienza. Ci sono stati traghetti ad hoc per la gestione dell'accoglienza. Nessuna solidarietà europea, nessun ricollocamento, nessuna gestione condivisa dell'accoglienza.
E poi sugli stagionali il governo che cosa ha fatto? Ha deciso di fare una bella sanatoria, con la scusa dell'emergenza degli stagionali nel comparto agricolo, con buona pace di tanti italiani in difficoltà e senza lavoro. Quindi diciamo un totale fallimento, sia per l'Italia, sia per l'Europa.
"
Silvia SARDONE,2020-05-14,IT,Vaccines and therapeutics in the context of Covid-19 (debate),https://www.europarl.europa.eu/doceo/document/CRE-9-2020-05-14-INT-2-151-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, sull'emergenza sanitaria coronavirus l'Europa sta compiendo gravi errori.
È mancata la solidarietà tra i paesi europei (vi ricorderete tutti del mancato invio di respiratori e mascherine nei confronti dei paesi più colpiti, come per esempio l'Italia), ogni paese ha agito in maniera diversa sui tamponi e sul conteggio dei decessi e poi anche sulle cure, sui farmaci e sui vaccini: l'Europa è stata totalmente assente.
Ma oggi voglio parlarvi della cura con il plasma iperimmune, una cura semplice che esiste in medicina da quasi un secolo, ora sperimentata sulla Covid-19 a Mantova e a Pavia, in Italia, con ottimi risultati. Vi do un po' di dati: nei pazienti gravissimi in terapia intensiva la mortalità passa dal 15 al 6 % e a Mantova su quelli gravi ma non gravissimi la mortalità è addirittura ridotta a zero. Pensate che negli Stati Uniti già 116 università fanno la sperimentazione. Parliamo dei costi: i farmaci antivirali arrivano a costare 4, 5 o 6 volte di più di una semplice sacca di plasma. 
Eppure sia il governo italiano sia voi in Europa non sembrate particolarmente interessati alla cosa. Come mai? Beh non ha dietro le multinazionali del farmaco, non ci sono grandi investimenti e i poteri forti del settore, non ci sono grandi appalti e guadagni milionari. Forse allora per alcuni è meglio puntare su altro. È un errore.
Noi chiediamo che in attesa di un vaccino l'Europa supporti economicamente questa terapia e incentivi la creazione di banche del plasma dedicate nei diversi paesi europei.
"
Silvia SARDONE,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-026-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, io mi chiedo: ma l'avete capito che ci troviamo di fronte a una situazione davvero straordinaria, paragonabile solo a una guerra?
Perché, io mi vergogno di questa Europa, che è totalmente incapace di rispondere adeguatamente a un'emergenza di queste dimensioni. Mi vergogno di un'Europa che da un mese discute di coronavirus e non fa nulla: avete creato una task force con cinque Commissari che non ha prodotto assolutamente nulla.
Mi vergogno di un'Europa che è disunita e certamente in ritardo. Mi vergogno di un'Europa inefficace e assente: che figura ci fa questa Istituzione di fronte ai tantissimi medici e infermieri in trincea oggi negli ospedali?
Mi vergogno di un'Europa che non ha protocolli unici per gestire questa epidemia: ci sono paesi che hanno fatto tanti tamponi, chi nessuno. Ci sono paesi che usano totale trasparenza e altri che nascondono i dati o minimizzano per evitare le conseguenze economiche.
Mi vergogno di un'Europa che abbandona paesi interi, come l'Italia, imprese, commercianti, cittadini. Mi vergogno, tantissimo, dei tanti paesi che hanno bloccato le esportazioni di macchinari per la terapia intensiva; mi vergogno di quei paesi che hanno requisito le mascherine e i materiali medici per l'Italia.
Mi vergogno che non ci sia un approccio solidale all'emergenza. Mi vergogno degli speculatori e mi vergogno altresì delle catene di distribuzione che hanno preteso il bollino ""coronavirus free"" sui prodotti alimentari italiani. Qualcuno evidentemente sta usando il virus per fare una guerra commerciale ai prodotti italiani.
Mi vergogno che, in un momento di tale emergenza, ci siano degli euroburocrati che pretendono l'approvazione del MES, invece di mettere al primo posto la questione del coronavirus. Mi vergogno di un'Europa che, di fronte al grido di aiuto dell'Italia, risponde solamente con la proposta di uno scomputo del deficit delle spese una tantum. 
Non basta! Qui ci vuole un piano colossale di investimenti infrastrutturali e il superamento dei parametri troppo rigidi per affrontare una recessione, che si presenta drammatica.
Concludo: io mi vergogno di chi se ne frega delle ripercussioni sul settore turistico; mi vergogno di un'Europa che ipotizza di mettere a disposizione una cifra irrisoria. Ma mi vergogno anche di chi dice ""più Europa"" quando qua l'Europa non sta esistendo! Mi vergogno, infine, di un'Europa che discute e basta quando ogni giorno perso è un dramma!
"
Silvia SARDONE,2020-02-13,IT,Farm to Fork Strategy - the key role of farmers and rural areas (debate),https://www.europarl.europa.eu/doceo/document/CRE-9-2020-02-13-INT-4-039-0000_IT.html,"  Silvia Sardone (ID).   – Signora Presidente, onorevoli colleghi, per inseguire Greta vi siete inventati un nuovo programma: ""Farm to Fork"". Una strategia che ha come unico pilastro quello di far diventare i pescatori e gli agricoltori una sorta di guardiani del clima, con controlli e balzelli che ci fanno ricordare un grande fratello green. 
Tra i diversi principi c'è quello di avere dei contenuti a basso costo, che ovviamente vanno a sfavorire la qualità dei cibi e invece a favorire dei prodotti industriali. Tra l'altro, ho letto che volete inserire alghe e insetti come alimenti, viva la qualità del cibo! Ad un'interrogazione mi avete detto che non siete del tutto contrari al sistema del Nutri-Score e che anzi state pensando di inserire una nuova etichettatura proprio all'interno del ""Farm to Fork"". Non osate a mettere un nuovo sistema discriminatorio e fuorviante! Siamo stanchi del fatto che dietro alla salute e alla sicurezza alimentare di fatto andate sempre a favorire le multinazionali. 
"
Silvia SARDONE,2020-02-12,IT,Gender Equality Strategy (debate),https://www.europarl.europa.eu/doceo/document/CRE-9-2020-02-12-INT-3-406-0000_IT.html,"  Silvia Sardone (ID).   – Signora Presidente, onorevoli colleghi, se siamo qua a parlare di parità di genere, dovete sapere che nel mio paese, in Italia, solo il 4 % degli amministratori delegati sono donne, nonostante il livello di istruzione sia molto alto. 
Si è parlato in quest'Aula di differenze salariali, è indubbio, ma io non credo che la soluzione siano le quote. Io non voglio essere definita un panda o un qualcosa da proteggere in quanto donna. Io rivendico il diritto di essere valutata per le mie capacità e per le mie competenze e, se sono più brava di un uomo, di essere pagata di più, non in maniera uguale. 
Quindi io concludo il mio intervento dicendo che vorrei evitare questa continua campagna degli uomini e delle donne di prevedere delle quote o in qualche modo trattare le donne come se fossero una riserva. Dovremmo invece continuare a portare avanti l'idea delle donne come persone e quindi valutarne davvero le capacità e premiarle nel caso in cui se lo meritano. 
"
Silvia SARDONE,2020-02-12,IT,The EU priorities for the 64th session of the UN Commission on the Status of Women (debate),https://www.europarl.europa.eu/doceo/document/CRE-9-2020-02-12-INT-3-449-0000_IT.html,"  Silvia Sardone (ID).   – Signor Presidente, onorevoli colleghi, qualche mese fa in Iran è stata condannata una donna avvocato che difendeva il diritto delle donne sue connazionali di non portare il velo. È stata condannata a 33 anni di carcere e 148 frustate.
Ma episodi altrettanto gravi accadono anche in Europa. A Milano, nella mia città, l'anno scorso, una ragazza di 15 anni è stata picchiata violentemente dai familiari perché non voleva portare il velo; un'altra ragazza incinta è stata presa a calci nel ventre perdendo il proprio bambino perché faceva caldo e non voleva portare il velo. Anche in Francia vi ricorderete l'episodio delle due donne picchiate perché volevano andare in giro con i pantaloncini corti. 
Allora, dato che il Parlamento europeo si affretta a definire le priorità per 64a sessione dell'ONU per lo stato delle donne, a me piacerebbe che l'Europa smettesse con questa ipocrisia di voltarsi dall'altra parte, non vedendo che evidentemente determinati atteggiamenti sono comunque collegati anche ad una certa cultura e religione. 
"
Silvia SARDONE,2020-02-12,IT,Humanitarian situation of refugees at EU external borders (debate),https://www.europarl.europa.eu/doceo/document/CRE-9-2020-02-12-INT-3-555-0000_IT.html,"  Silvia Sardone (ID).   – Signora Presidente, onorevoli colleghi, sugli immigrati, i rifugiati e le loro condizioni nei centri di accoglienza l'Europa è colpevole, ipocrita e vigliacca. Colpevole perché grazie alle politiche di immigrazione senza freni e dell'accoglienza a tutti i costi, di fatto sono arrivati da noi disperati, costretti a sopravvivere nei campi, bivaccare nelle periferie e spesso persino a delinquere.
È ipocrita, perché vi stracciate le vesti sulle condizioni degli immigrati, ma poi lasciate soli i paesi del Mediterraneo. Io mi chiedo: perché non sostenete la rotazione dei porti? Perché non fate qualcosa per bloccare gli sbarchi, e quindi anche e soprattutto per bloccare le partenze? È vigliacca perché applaudite qui Carola Rackete e le ONG, ma poi di fatto supportate chi favorisce gli scafisti.
L'unico con una visione chiara si chiama Matteo Salvini. Ribadiamo: stop all'immigrazione clandestina, lotta ai trafficanti e fine del business dell'accoglienza! 
"
Silvia SARDONE,2020-02-10,IT,Commission communication on the Review of the economic governance (debate),https://www.europarl.europa.eu/doceo/document/CRE-9-2020-02-10-INT-1-068-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, devo fare i miei sinceri complimenti al Commissario Gentiloni, perché non è facile parlare per dieci minuti senza dire assolutamente nulla. Non che mi stupisca, perché mi ricordavo il suo governo, però devo dire che sembrava l'ultimo dei burocrati, il classico del PD che viene in Europa per prendere ordini da altri, insomma.
Adesso arriva l'ennesima fregatura con l'approvazione del Fondo salva-Stati, con la complicità del Partito democratico e del Movimento 5 Stelle. Il Parlamento italiano si è espresso contro, Conte ha agito da solo, ha deciso di andare avanti ugualmente, senza alcun mandato, esclusivamente per salvare la propria poltrona, svendendo la nostra sovranità. All'ultimo ha promesso modifiche che sappiamo perfettamente non arriveranno mai. Un paese a elevato debito come l'Italia non avrebbe alcuna convenienza da attingere dal fondo. Saremo come dei donatori di sangue, nella piena consapevolezza di non avere diritto ad avere una goccia di sangue nemmeno in fin di vita. 
Io mi chiedo, Commissario, perché nessun paese può avere un saldo positivo della bilancia commerciale superiore al 6 % del PIL nella media dei tre anni, ma la Germania può decidere di violare sistematicamente questo dato? Sembra di essere in un'Europa che è sceriffo solo quando le conviene, praticamente, solo quando le fa comodo. L'Italia per un po' di flessibilità è stata ricattata per anni. Allora sul Fondo salva-Stati noi faremo battaglia. Noi faremo battaglia contro un attacco alla democrazia e al risparmio degli italiani, che non potrà sicuramente avere il nostro appoggio. 
"
Silvia SARDONE,2020-01-29,IT,Coronavirus outbreak (debate),https://www.europarl.europa.eu/doceo/document/CRE-9-2020-01-29-INT-1-197-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, il coronavirus è una cosa seria: stiamo parlando di 6 000 contagi, è stata superata la SARS, 132 morti e il virus è entrato anche in Europa. 
Allora, vede, in questa sede dove noi sovranisti siamo stati definiti un virus, avete detto di fare nei nostri confronti un cordone sanitario, ecco, ora che invece un virus vero c'è, l'Europa si mostra disunita e in ritardo. Disunita perché alcuni paesi richiamano i connazionali, altri no. Alcune compagnie, come British Airways e Lufthansa, bloccano i voli, altre no. Altri paesi hanno addirittura bloccato gli ingressi, altri no. 
In ritardo perché è chiaro che bisogna lavorare insieme all'Organizzazione mondiale della sanità, che tra l'altro solo adesso ha alzato il livello di valutazione del rischio ad elevato, bisogna lavorare con loro per trovare il più velocemente possibile il vaccino. 
E poi è infine chiara la necessità di sollecitare il governo cinese a intervenire anche sulle condizioni igienico-sanitarie dei mercati, anche perché è molto probabile che questo virus, come la SARS, si sia sviluppato in zone e in mercati dove si vendono e si mangiano animali selvatici, tra cui anche pipistrelli e serpenti. 
"
Silvia SARDONE,2020-01-29,IT,India's Citizenship (Amendment) Act 2019 (debate),https://www.europarl.europa.eu/doceo/document/CRE-9-2020-01-29-INT-1-315-0000_IT.html,"  Silvia Sardone (ID).   – Signora Presidente, onorevoli colleghi, trovo francamente sconcertante che per l'ennesima volta qui in Parlamento europeo ci troviamo a parlare di altri Stati, mettendo in dubbio la sovranità che gli altri Stati hanno, tra l'altro mettendola in dubbio in uno Stato come l'India, che è riconosciuta come grande democrazia, soprattutto in Asia. Tra l'altro, su un tema che tra febbraio e marzo vedrà coinvolti esponenti del Parlamento europeo ed esponenti indiani che si incontreranno per discuterne. Un tema e un provvedimento che è sub judice e che sarà valutato dalla Suprema Corte indiana. 
Però io mi chiedo: ma ha veramente senso mettere in discussione i rapporti tra Europa e India su un tema che è chiaramente di politica interna indiana? E soprattutto io penso che i cittadini europei ci avevano votato per discutere dei temi e dei grandi problemi degli europei non degli indiani o di altri Stati.
Chiudo con una cosa: il testo include attacchi al governo, parla di chiusura di accesso Internet e tante altre cose, quindi è chiaro che noi come gruppo saremo contrari.
"
Silvia SARDONE,2020-01-16,IT,"Nigeria, notably the recent terrorist attacks",https://www.europarl.europa.eu/doceo/document/CRE-9-2020-01-16-INT-4-090-0000_IT.html,"  Silvia Sardone (ID).   – Signora Presidente, onorevoli colleghi, ogni giorno nel mondo muoiono dodici cristiani: muoiono mentre sono in chiesa, mentre vanno a lavorare, in mezzo alla strada, a scuola, negli asili, mentre pregano, mentre vanno in pellegrinaggio. Se sono donne a volte sono rapite e stuprate, se sono bambini sono torturati. 
In Nigeria c'è una mattanza quotidiana di cristiani. Negli ultimi anni ci sono stati 12 000 cristiani uccisi, 13 000 chiese abbandonate e distrutte, 1 300 000 sfollati. A fine anno c'è stata la drammatica esecuzione da parte di terroristi dell'Isis di 11 cristiani. In Nigeria i cristiani, soprattutto nel nord del paese, sono emarginati, perseguitati, aggrediti, privati di alcuni diritti a scuola e anche nella società quotidiana.
L'Europa di fronte a tutto ciò balbetta: nessun segnale, nessuna concreta promessa di protezione, nessun intervento serio. Come diceva Oriana Fallaci: ""Sveglia, Occidente!"". I cristiani perseguitati chiedono aiuto.
"
Silvia SARDONE,2020-01-14,IT,Situation in Iran and Iraq following recent escalations (debate),https://www.europarl.europa.eu/doceo/document/CRE-9-2020-01-14-INT-2-303-0000_IT.html,"  Silvia Sardone (ID).   – Signora Presidente, onorevoli colleghi, sulla crisi tra Stati Uniti e Iran e sulle violenze in Iraq l'Europa si è mostrata disunita. A volte ha espresso persino posizioni vicine all'Iran, solo per fare dispetto a Trump.
Siamo arrivati al paradosso: per giorni il generale Soleimani è stato santificato come un eroe anche in Europa, e invece abbiamo assistito a un totale silenzio di fronte all'abbattimento di un aereo civile che ha provocato la morte di 176 persone.
Ricordiamoci che la crisi nasce dall'assalto voluto dall'Iran all'ambasciata USA a Baghdad. Ci dimentichiamo qui le proteste contro il regime iraniano negli ultimi mesi: stiamo parlando di 1 500 morti e più di 10 000 feriti, migliaia di arresti, torture, 100 donne impiccate, accessi a internet censurati, proteste oscurate sui media.
Di fronte a un regime violento che finanzia il terrorismo non abbiamo bisogno di un'Unione europea ""modello Mogherini"", che due anni fa si è presentata in Iran con il velo da sottomessa senza denunciare la dittatura e l'inferno che ci sono lì. Abbiamo bisogno di posizioni nette, coraggio e ritorno della democrazia!
"
Silvia SARDONE,2020-01-13,IT,“Housing First” as urgent action to address the situation of homeless people in Europe (debate),https://www.europarl.europa.eu/doceo/document/CRE-9-2020-01-13-INT-1-237-0000_IT.html,"  Silvia Sardone (ID).   – Signor Presidente, onorevoli colleghi, siamo tutti ovviamente favorevoli a programmi che aiutino i senzatetto, che li aiutino a riabilitarsi, ad avere un tetto sopra la testa e a reinserirsi nella società.
Però, dato che siamo qua, dovremmo anche un po' ragionare sulle cause, e se dobbiamo dirla tutta, insomma, l'Unione europea ha delle responsabilità, perché di fatto ha moltiplicato i senzatetto e i disadattati, aumentando le persone che bivaccano nelle nostre strade e che delinquono.
Lo dico perché il buonismo, la finta integrazione, l'accoglienza senza limiti, il dire ""abbiamo tutti le porte aperte"", le lodi al multiculturalismo di fatto che cosa hanno fatto? Hanno aumentato il numero degli immigrati, portando immigrati su immigrati nei nostri territori.
L'immigrazione senza freni porta degrado, disagio sociale, aumenta la criminalità (perché in qualche modo devono vivere) e aumenta i senzatetto nelle nostre strade. Allora, dato che siamo qua, magari facciamo un po' meno retorica e un po' più di autocritica.
"
Silvia SARDONE,2020-01-13,IT,One-minute speeches on matters of political importance,https://www.europarl.europa.eu/doceo/document/CRE-9-2020-01-13-INT-1-260-0000_IT.html,"  Silvia Sardone (ID).   – Signor Presidente, onorevoli colleghi, questo è il prosciutto crudo di Parma, è un'eccellenza made in Italy, ma per il sistema Nutri-Score, quello che voi volete introdurre in tutta Europa, è un alimento non sano: vedete, ha la categoria D.
Però, per esempio, questa salsiccia in scatola, che è chiaramente un prodotto industriale, è invece un prodotto sano, ha il bollino verde e lettera A, quindi è assolutamente da mangiare. Questa pasta precotta, fintamente bolognese e fintamente italiana, anche questa ha la lettera A e il bollino verde, quindi per voi è un prodotto sano.
A voi pare normale? Vengono di fatto bocciati prodotti sani, naturali, alla base anche della dieta mediterranea, come l'olio extravergine di oliva, il parmigiano reggiano – eccellenze anche del mio territorio – e vengono favoriti in maniera assolutamente discriminatoria prodotti industriali, surgelati o precotti.
Insomma io voglio semplicemente dire, non solo personalmente ma a nome di tutto il gruppo ID, che noi faremo le barricate e la guerra, qui in Aula, per tutelare i prodotti sani e quindi anche il made in Italy.
"
Silvia SARDONE,2019-12-18,IT,Humanitarian situation in Venezuela and migration and refugee crisis (debate),https://www.europarl.europa.eu/doceo/document/CRE-9-2019-12-18-INT-3-459-0000_IT.html,"  Silvia Sardone (ID).   – Signora Presidente, onorevoli colleghi, sul Venezuela, per l'ennesima volta, abbiamo compreso l'inutilità totale dell'Unione europea. 
Su Maduro, l'Europa ha avuto posizioni francamente deludenti. Non c'è stato un attacco chiaro al modello socialista e comunista. Il modello che è stato incarnato prima da Chávez e poi da Maduro è un modello che ha portato il Venezuela, un paese ricco di petrolio, alla fame.
Quasi un terzo della popolazione ha deciso di migrare. I negozi sono vuoti. L'inflazione è a quattro cifre. Ci sono molte malattie, mancano i medicinali. C'è una denutrizione diffusa, si sono messi persino a mangiare gli animali domestici. 
Ecco, forse qualche eurodeputato qui dovrebbe finalmente comprendere che cos'è il modello socialista, che cos'è il socialismo reale, che cos'è il comunismo. È qualcosa che porta esclusivamente povertà e morte. La protesta è stata fronteggiata cancellando gli oppositori con metodi repressivi, manca la libertà di stampa e spesso son state truccate le elezioni. L'Europa deve svegliarsi. 
"
Silvia SARDONE,2019-12-17,IT,Outcome of the COP25 (debate),https://www.europarl.europa.eu/doceo/document/CRE-9-2019-12-17-INT-2-342-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, la conferenza ONU sui cambiamenti climatici è stata un totale fallimento. Lo slogan era “Il tempo di agire” – che tra l'altro è lo slogan che utilizza anche la nota Greta – il risultato un totale flop.
Ci ricorderemo però di questa importante riunione internazionale solamente per i soldi sprecati. Circa 200 i delegati, stati lì per due settimane, prima per altre settimane sono andati i funzionari, quelli dello staff, tutti ovviamente con voli verso Madrid, con buona pace dell'inquinamento di cui tanto voi vi riempite la bocca, probabilmente lì non era importante, gli ecologisti lì non se ne interessavano. Ma una bella videoconferenza, no? Perché tanto per finire con un nulla di fatto non è che c'era bisogno di movimentare tutta questa gente.
L'Unione europea ha fatto una figura misera, e comunque lasciatemi dire che dovrebbe anche smettere di caricarsi di responsabilità non proprie perché accollarsi l'intero onere dei cambiamenti climatici mi sembra un po' una follia. 
Gli accordi di Parigi del 2015 hanno stabilito obiettivi climatici per i paesi sviluppati dicendo che devono muoversi loro per primi. Ma io mi domando, Cina e India, che sono i giganti economici mondiali, che sono in testa alle classifiche per le emissioni CO2 ed inquinamento però nell'Unione europea continuano ad essere considerati paesi in via di sviluppo, con la conseguenza che sono liberi di inquinare fino al 2030 e addirittura sono liberi di spartirsi cento miliardi di dollari da Europa, America e anche gli altri paesi sviluppati per le nuove politiche climatiche. 
A me piacerebbe un approccio un po' più realistico da parte dell'Unione europea e anche avere politiche per il clima non così tanto invasive. In generale, anche che voi pensaste un po' più ai problemi dei cittadini europei. 
"
Silvia SARDONE,2019-12-11,IT,The European Green Deal (debate),https://www.europarl.europa.eu/doceo/document/CRE-9-2019-12-11-INT-1-025-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, a parte il fatto che io sono nuova qua, ma davvero non avrei mai immaginato di ricevere i documenti una volta in Aula e poi dover discutere di essi. Insomma, non dico tanto, ma almeno averli un'oretta prima e riuscire a leggere due fogli, invece no. Evidentemente la democrazia in quest'Aula è così, è un po' scomodo dare all'opposizione la possibilità di leggere i documenti di cui si discute.
Ho sentito parlare di ""50 passi fino al 2050"", un libro dei sogni, annunci da copertina. La neutralità ambientale entro il 2050: ma voi avete considerato gli impatti sociali ed economici di questa cosa? Io comprendo che la Commissione ha un po' la necessità di avere un'immagine un po' alla moda, perché non è che siete proprio amati, però non mi sembra che sparare degli slogan, o rincorrere la Greta del momento, sia il modo giusto.
Ha parlato di promuovere innovazione e cibo di qualità. Io mi domando se con ""cibo di qualità"" intende quello che abbiamo visto con il nutriscore, oppure l'olio tunisino, o le arance africane. Lo dico perché all'Europa e ai paesi europei vengono richiesti degli standard, e poi vediamo magicamente che fate accordi commerciali anche con paesi che questi standard non li hanno.
La stessa cosa per quanto riguarda la plastica: continuate a parlare di plastic free e poi fate accordi commerciali con paesi dove l'inquinamento è all'ordine del giorno. Ho sentito parlare di batterie made in Europe, ma voi avete in mente che oggi il 70 % di tutte le batterie del mondo viene fatto in Cina, Giappone e Corea? 
Ho poi ascoltato l'evoluzione che c'è stata dal carbone all'acciaio e ora, insomma, l'ambizione dell'elettrico. Mi solo sono domandata: non è che qualche paese vuole, per caso, riconvertire il sistema produttivo a spese di tutti i cittadini europei? Magari questo è un dubbio che è venuto solo a noi però, insomma, sembra abbastanza palese 
Avete parlato di cento miliardi di investimenti nei prossimi sette anni e poi siete gli stessi a guardare le virgole e a chiedere il rispetto dei vincoli di bilancio ai paesi quando devono sistemare il proprio dissesto idrogeologico. Lo dico, ovviamente, perché io arrivo dall'Italia, ma questo deve valere per tutti i paesi.
Ultima cosa: ho come l'impressione di sentire per la seconda volta il piano Juncker, quello che aveva raccontato l'effetto moltiplicatore, e cioè che noi avremmo messo un euro e avremmo guadagnato il 1 500 % in più, ma non è stato così.
Io mi auguro che voi abbiate la capacità di avere una visione della realtà delle cose e di andare oltre gli slogan di cui invece vi state riempiendo la bocca.
"
Silvia SARDONE,2019-11-27,IT,Interference from other countries in our democracies and elections (topical debate),https://www.europarl.europa.eu/doceo/document/CRE-9-2019-11-27-INT-3-182-0000_IT.html,"  Silvia Sardone (ID).   – Signora Presidente, onorevoli colleghi, ma davvero stiamo parlando per l'ennesima volta delle interferenze di altri paesi nella nostra democrazia e nelle nostre elezioni? Io trovo veramente che siamo al tragicomico. 
Voi non capite il voto del popolo. Voi vedete il voto della Brexit, Trump, Bolsonaro, le vittorie dei sovranisti in Europa o il trionfo della Lega di Matteo Salvini alle europee e vi domandate come sia possibile, per voi è un mistero. Quindi cercate di giustificare il voto popolare, che non accettate, inventando complotti assurdi e andando a imbavagliare Internet, perché secondo voi noi siamo i produttori di fake news.
Peccato che le notizie senza senso siete voi a darle, con la vostra propaganda europeista pagata dai contribuenti. È colpa vostra, e solo vostra, se l'Europa piace sempre meno. Siete chiusi nei palazzi e incapaci di ascoltare e rispondere alle esigenze dei cittadini. Schifate i populisti, perché voi siete incapaci di ascoltare e dare risposte al popolo.
Però, devo dire, davvero continuate così! Non fate autocritica e inventatevi delle giustificazioni complottiste al voto popolare. Noi continueremo a stare tra la gente, a rispondere alle esigenze dei cittadini e a tutelare gli interessi del nostro paese, con orgoglio e a testa alta.
"
Silvia SARDONE,2019-11-27,IT,"Situation in the broader Middle East region, including the crisis in Iran, Iraq and Lebanon (debate)",https://www.europarl.europa.eu/doceo/document/CRE-9-2019-11-27-INT-3-359-0000_IT.html,"  Silvia Sardone (ID).   – Signor Presidente, onorevoli colleghi, violente proteste di piazza hanno sconvolto l'Iran in queste settimane. Che cosa ha fatto l'Unione europea? Nulla. Abbiamo qua l'Alto rappresentante dell'Unione europea per gli affari esteri Mogherini. Che cosa ha fatto lei? Nulla.
L'Europa in questi anni ha perdonato all'Iran l'imperdonabile: le torture, processi sommari, le minacce all'Occidente, persino il finanziamento al terrorismo. Ha fatto finta che non esistessero le impiccagioni. Tra i condannati ci sono state 90 donne, impiccate solo nel 2019. Dove sono finite le femministe e i movimenti #metoo?
L'Europa, invece di proporre modernità e libertà, ha deciso, in nome del petrolio e degli affari, di dialogare di fatto con l'ayatollah. Allora io chiedo, semplicemente: in considerazione dei morti, dei feriti, di internet censurato, e del fatto che i cittadini lì vogliono la fine della Repubblica islamica, quando l'Europa ne prenderà atto e sosterrà finalmente la libertà e la democrazia?
"
Silvia SARDONE,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-285-0000_IT.html,"  Silvia Sardone (ID).   – Signora Presidente, onorevoli colleghi, abbiamo ancora negli occhi le immagini drammatiche di Venezia con l'acqua alta. Per l'emergenza frane, territori come Lombardia, Piemonte e Liguria e tanti altri sono stati drammaticamente colpiti in Italia. Luoghi unici al mondo, pensate a Venezia che tutti voi conoscete e che è patrimonio dell'umanità. In Italia ci sono 600 000 frane, che interessano il 7,9 % del territorio nazionale; il 91 % dei comuni italiani hanno almeno un'area a rischio frane o inondazioni o alluvioni.
L'Europa non fa assolutamente nulla. La Lega ha presentato un'interrogazione urgente, chiedendo l'immediata mobilitazione del Fondo europeo di solidarietà. Ma è altrettanto necessario, ovviamente, poter spendere i nostri soldi per risanare il nostro territorio. Quindi è necessario non considerare le spese per la lotta al dissesto idrogeologico nel calcolo del deficit, consentendoci quindi di utilizzare quei fondi senza sforare il Patto di stabilità. Solo così noi potremmo finalmente a risanare il nostro territorio italiano.
"
Silvia SARDONE,2019-11-26,IT,Measures to address the impact on European agriculture of the WTO ruling on the Airbus dispute (debate),https://www.europarl.europa.eu/doceo/document/CRE-9-2019-11-26-INT-2-398-0000_IT.html,"  Silvia Sardone (ID).   – Signora Presidente, onorevoli colleghi, perché quando le auto tedesche erano semplicemente minacciate dai dazi la Commissione ha battuto i pugni sul tavolo e ora invece che ci sono i dazi nel settore agroalimentare la Commissione di fatto sta zitta?
A pagare le conseguenze sono paesi come l'Italia, che di fatto nulla c'entrano con il finanziamento di Airbus. L'agroalimentare è già stato penalizzato dall'embargo russo. Il WTO va riformato ma l'Unione europea si deve impegnare a dare agli Stati degli strumenti per poter intervenire e in qualche modo limitare le conseguenze dei dazi. Grandissime eccellenze italiane, come il gorgonzola, il grana, il pecorino e il parmigiano, saranno penalizzate con dazi fino al 25 % per chi esporta negli Stati Uniti.
Chiediamo quindi che l'Unione europea in qualche modo aiuti aumentando il finanziamento per la promozione di questi prodotti sul mercato americano. Il settore agroalimentare merita ben altra attenzione.
"
Silvia SARDONE,2019-11-25,IT,Climate and environmental emergency - 2019 UN Climate Change Conference (COP25) (debate),https://www.europarl.europa.eu/doceo/document/CRE-9-2019-11-25-INT-1-079-0000_IT.html,"  Silvia Sardone (ID).   – Signor Presidente, onorevoli colleghi, io trovo francamente stucchevole e al limite dell'inutilità l'ennesima discussione sull'emergenza climatica.
Per voi invece l'immigrazione non è un'emergenza, il lavoro non è un'emergenza, i rapporti commerciali con gli altri paesi non sono un'emergenza, le crisi aziendali non sono un'emergenza. L'emergenza la detta la moda del momento e quindi, insomma, con Greta che di fatto dà l'agenda a questo Parlamento europeo.
Tra l'altro con questa propaganda si rischia di alimentare un pericoloso scontro intergenerazionale. La Presidente della Commissione ormai sembra una fondamentalista dell'ambiente. Siete arrivati a negare quello che dicono degli scienziati che non rispettano la linea che voi avete. Insomma, a me piacerebbe in generale un Parlamento che iniziasse a occuparsi dei veri problemi e anche un po'più realista e concreto.
"
Silvia SARDONE,2019-11-13,IT,One-minute speeches on matters of political importance,https://www.europarl.europa.eu/doceo/document/CRE-9-2019-11-13-INT-1-299-0000_IT.html,"  Silvia Sardone (ID).   – Signora Presidente, onorevoli colleghi, sull'immigrazione l'Unione europea è un totale fallimento. 
In queste settimane ho sentito particolare enfasi sull'accordo di Malta. Doveva essere una rivoluzione. Doveva perché nella realtà è un totale fallimento. In Italia gli sbarchi sono aumentati e le ONG oramai arrivano sempre e aiutano, di fatto, gli scafisti. Non c'è alcuna rotazione dei porti, quella che avevate tanto promesso. 
La Francia e la Germania dicono costantemente che bisogna fare una redistribuzione, ma lo dicono solo a parole perché poi, nei fatti, la redistribuzione non la fanno. Ovviamente, quindi, tutti gli sbarchi che abbiamo avuto in Italia sono di gente che poi è rimasta lì e rimane lì. 
Solo tre paesi hanno aderito. L'Unione europea è totalmente assente, però, a parole, parla di dovere di accoglienza, parla di necessità umana e poi alla fine sbarcano tutti esclusivamente in Italia. A voi fa comodo così. A voi fa comodo che adesso in Italia ci sia la sinistra al governo e che così l'Italia sia il campo profughi d'Europa. 
Però, fatemi solo dire prima di chiudere, che almeno finitela con questi documenti farsa, come l'accordo di Malta, che nei fatti sono esclusivamente una presa in giro nei confronti dei cittadini europei.
"
Silvia SARDONE,2019-10-23,IT,Climate and ecological emergency (topical debate),https://www.europarl.europa.eu/doceo/document/CRE-9-2019-10-23-INT-3-259-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, i socialisti hanno proposto e ottenuto che il tema principale di questa plenaria fosse l'emergenza climatica ed ecologica. 
Emergenza, ma insomma, una volta la sinistra si occupava dei più deboli, dei lavoratori, del popolo. Saranno cambiate le cose, mi sarei aspettata dalla sinistra discussioni prioritarie sui salari, sullo stato sociale, sulle delocalizzazioni, ma probabilmente i poveri non vanno più di moda.
Oggi l'influencer è Greta e con lei tutti quegli studenti che manifestano per saltare la scuola. Sono loro a dettare la linea a tutta l'Europa. E la Commissione europea vuole costringere l'intero continente a programmi ambientali irrealizzabili con tempistiche di fatto irrealistiche, piani spesso inutili e in molti casi persino sbagliati perché impattano negativamente su realtà produttive importanti e hanno un costo che alla fine ricade sui consumatori. 
Tutti noi vogliamo difendere l'ambiente, ma non ne possiamo più di politiche e slogan fatte solo di tasse e di fatto ambientali. Io, poi, magari proporrei anche di rivedere le priorità e le emergenze. 
"
Silvia SARDONE,2019-10-21,IT,"The danger of violent right-wing extremism (in the light of the recent events in Halle, Germany) (debate)",https://www.europarl.europa.eu/doceo/document/CRE-9-2019-10-21-INT-1-179-0000_IT.html,"  Silvia Sardone (ID).   – Signora Presidente, onorevoli colleghi, siamo sicuramente tutti vicini alla comunità ebraica per quanto successo in Germania. È un episodio grave, da condannare, assolutamente, e noi siamo contro ogni tipo di violenza e crimine di stampo razzista o religioso. 
E proprio per quello mi chiedo come faccia l'Europa a stare in silenzio in merito ad altri episodi di queste settimane. A inizio ottobre a Parigi, un uomo ha ucciso tre poliziotti e una funzionaria con un coltello. Era un estremista islamico e si indaga per terrorismo. Anche a Manchester, stessa cosa: un uomo ha accoltellato cinque persone in un centro commerciale. Anche qui si indaga per terrorismo. A Milano, la mia città, a metà settembre, un immigrato clandestino ha accoltellato alla gola un militare urlando “Allah akbar”. 
Allora perché non si parla anche dei numerosi casi violenti di antisemitismo in Francia? Perché l'Europa non discute del pericolo terrorismo, dell'integralismo islamico in molte città europee, dei ghetti islamici dove si annida il fondamentalismo? Perché non si parla del pericolo del ritorno dei terroristi dell'Isis in Europa, anche a causa dell'intervento turco in Siria, magari proprio con barconi in mezzo al mare? Io vorrei che l'Europa si occupasse anche di quello. 
(L'oratrice accetta di rispondere a una domanda ""cartellino blu"" (articolo 171, paragrafo 8, del regolamento))
"
Silvia SARDONE,2019-10-21,IT,"The danger of violent right-wing extremism (in the light of the recent events in Halle, Germany) (debate)",https://www.europarl.europa.eu/doceo/document/CRE-9-2019-10-21-INT-1-181-0000_IT.html,"  Silvia Sardone (ID),  Risposta a una domanda ""cartellino blu"". – Onorevole Polčák, per cultura politica, penso che più che le parole sia importante giudicare i fatti delle singole persone, ed è proprio per quello che io non faccio distinzione alcuna quando si parla di terrorismo. Il terrorismo non ha colore e pretendo però che l'Europa smetta di fare solo parole e inizi anche ad agire. 
"
Silvia SARDONE,2019-10-09,IT,Authorization of GMOs (debate),https://www.europarl.europa.eu/doceo/document/CRE-9-2019-10-09-INT-1-288-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, in questi anni abbiamo visto davvero di tutto: carne agli ormoni, alimenti provenienti da OGM nocivi e tutti i tipi di schifezze varie. A questi, ovviamente, vanno aggiunti tutti i prodotti taroccati: il finto parmigiano, i finti salumi, le finte mozzarelle dalle dubbie provenienze. Per il vantaggio economico di pochi si rischia di penalizzare la salute alimentare di tutti. Penso che la sicurezza alimentare e la coltivazione di prodotti di qualità debbano essere sempre una priorità, soprattutto per noi, qua in Europa, e per questo mandato. 
Ritengo però assurdo che la nuova Commissione gestisca in questo modo il tema. In generale non ritengo corretto che ventinove persone in una stanza decidano per più di 500 milioni di cittadini. Che cosa succede? Il Parlamento dice di no ad un OGM, la commissione ENVI dice di no, il comitato di esperti degli Stati membri non produce alcun parere e alla fine che cosa succede? La Commissione se ne frega e l'OGM continua ad essere utilizzato in maniera opaca. In pratica, un burocrate a Bruxelles, chiuso in un ufficio di una Direzione generale Agricoltura o Salute decide per tutti. È davvero assurdo! 
"
Silvia SARDONE,2019-09-19,IT,"Iran, notably the situation of women's rights defenders and imprisoned EU dual nationals",https://www.europarl.europa.eu/doceo/document/CRE-9-2019-09-19-INT-4-085-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, forse non tutti sanno che le donne in Iran, fino agli anni '70, erano come noi, si vestivano come noi e potevano accedere all'educazione esattamente come noi. Poi a un certo punto, nel 1979, è arrivato il regime, si è creata la Repubblica islamica e, in nome della religione, i diritti delle donne sono stati totalmente calpestati, portandole nel Medioevo. Considerate che le nazionali femminili di basket, calcio o pallavolo oramai giocano con il velo. Poi qualcuno vi verrà a raccontare che il velo è una scelta, ma non è così! Il velo è oppressione, è sottomissione, le donne non vogliono mettersi il velo, non vogliono coprirsi.
Noi siamo fermamente dalla parte degli attivisti che, quotidianamente, lavorano per difendere i diritti e gridano quello che sta succedendo, cercano in qualche modo di combattere la sottomissione della donna in quei paesi. L'Europa, devo dire, troppo spesso per buonismo, o anche un po' per paura, è stata zitta, non è intervenuta in tutti quei paesi islamici che sottomettono costantemente i diritti della donna.
Penso che noi non possiamo girare la testa, dobbiamo combattere per le donne e non possiamo assolutamente stare in silenzio.
"
Silvia SARDONE,2019-09-17,IT,Situation in Kashmir (debate),https://www.europarl.europa.eu/doceo/document/CRE-9-2019-09-17-INT-2-350-0000_IT.html,"  Silvia Sardone (ID).   – Signor Presidente, onorevoli colleghi, la situazione in Kashmir era difficile anche prima, ci sono situazioni di violenza note negli anni.
Trovo questa discussione un po' squilibrata: penso che il dialogo si faccia non attaccando una parte o esprimendosi a favore dell'altra. Stiamo parlando di una regione del mondo dove da tempo ci sono gruppi terroristici legati all'estremismo islamico, dove ci sono fenomeni di radicalizzazione assolutamente preoccupanti. In quest'area sono state viste bandiere dell'ISIS e ci sono violenze da troppo tempo. Allora forse bisognerebbe analizzare il contesto storico, basarci su fonti e informazioni realmente autorevoli e, in generale, sostenere chi combatte i terroristi.
Centinaia di migliaia di indiani, dagli anni Novanta, hanno lasciato questa regione a causa delle violenze. Mi chiedo perché non discutiamo delle numerose vittime di attentati e di scontri e perché non parliamo delle minacce e delle discriminazioni religiose portate avanti dal Pakistan.
In generale penso che noi, come Europa, dovremmo rispettare la sovranità degli Stati e rispettare e stare vicino a chi porta avanti misure di sicurezza per contrastare i fenomeni terroristici.
"
Silvia SARDONE,2019-09-16,IT,One-minute speeches on matters of political importance,https://www.europarl.europa.eu/doceo/document/CRE-9-2019-09-16-INT-1-195-0000_IT.html,"  Silvia Sardone (ID).   – Signora Presidente, onorevoli colleghi, mi rivolgo al Presidente Sassoli anche se, nonostante il suo incarico di Presidente del Parlamento, ora non è presente in Aula.
Ho però seguito con attenzione le sue dichiarazioni dall'inizio del suo insediamento e devo dire che ho colto una vera e propria ossessione per l'immigrazione. Ha detto prima di essere a favore delle ONG, senza considerare il fatto che facilitano, di fatto, gli scafisti; ha detto che è necessario accogliere gli immigrati, senza considerare che la maggior parte di loro, quelli che entrano in Italia, sono clandestini e non hanno alcun diritto di essere accolti; ha attaccato la politica dei porti chiusi, dopo anni in cui l'Italia, grazie alla sinistra, è diventata il campo profughi di tutta Europa. Dal Presidente mi sarei aspettata più moderazione, non un tifo pro-immigrazione senza alcun freno.
Stesso atteggiamento, devo dire, ho visto da parte della Presidente della Commissione. Ho sentito solo buonismo, parole vuote, spot, dopo anni di nulla assoluto da parte dell'Europa. Vogliamo semplicemente un'Europa meno concentrata a parlare di finta integrazione e più concentrata, invece, a difendere i propri confini, esattamente come fa Salvini in Italia.
Concludo dicendo che siamo stanchi di un'Europa che per mesi ha criticato l'Italia e che non ha minimamente aiutato il nostro paese.
(La Presidente toglie la parola all'oratrice)
"
Silvia SARDONE,2024-02-07,IT,Need to fight the increase of antisemitism and anti-Muslim hatred (debate),https://www.europarl.europa.eu/doceo/document/CRE-9-2024-02-07-INT-3-284-0000_IT.html,"  Silvia Sardone (ID).   – Signora Presidente, onorevoli colleghi, io trovo francamente sconcertante che una discussione sul crescente antisemitismo sia stata allargata all'islamofobia per non urtare le comunità musulmane.
Per l'ennesima volta, l'Unione europea si piega. Mentre vediamo continue manifestazioni nelle città europee, spesso con toni inaccettabili, filoterroristi di Hamas, voi riuscite a dire che c'è un odio antimusulmano o, come ha detto il Segretario generale delle Nazioni Unite, un'epidemia mondiale di islamofobia.
La verità è che sono gli ebrei che hanno paura di girare per strada per paura di violenze da parte di estremisti islamici. Ma di quale islamofobia state parlando? Nel mondo, piuttosto, sono in aumento le persecuzioni dei cristiani e in Europa c'è un serio arretramento sulle libertà, con docenti e presidi uccisi o minacciati. Io stessa sono sotto scorta in Italia perché ho osato esprimere la mia opinione sul velo islamico, sulla condizione delle donne e sull'islamizzazione nel nostro continente.
Per paura o interesse state facendo di tutto per cancellare le nostre tradizioni, la nostra storia e la nostra identità. Siamo di fronte al suicidio dell'Occidente, alla resa dell'Europa, quella che promuove il velo islamico nelle sue comunicazioni e cancella le nostre feste. State tradendo i valori dell'Unione europea per portarci a un futuro drammatico di un'Europa islamizzata.
(L'oratrice accetta di rispondere a una domanda ""cartellino blu"" (articolo 171, paragrafo 9, del regolamento))
"
Silvia SARDONE,2024-02-07,IT,Need to fight the increase of antisemitism and anti-Muslim hatred (debate),https://www.europarl.europa.eu/doceo/document/CRE-9-2024-02-07-INT-3-286-0000_IT.html,"  Silvia Sardone (ID),  risposta a una domanda ""cartellino blu"". – Mi pare che Lei stia parlando dai banchi del PPE. La informo che l'erede anagrafica di Mussolini è nel PPE e siede tra i vostri banchi. Questa come premessa. Inoltre, per quanto riguarda il saluto romano, La informo che c'erano molti più manifestanti a fare, in quel luogo, il saluto romano quando al governo del mio paese, dell'Italia, c'era la sinistra. Ecco, magari si informi e capisca effettivamente come sono le cose nel mio paese.
"
Silvia SARDONE,2024-02-06,IT,Plants obtained by certain new genomic techniques and their food and feed (debate),https://www.europarl.europa.eu/doceo/document/CRE-9-2024-02-06-INT-2-167-0000_IT.html,"  Silvia Sardone,  a nome del gruppo ID. – Signor Presidente, avete bastonato gli agricoltori per anni. Avete distrutto il lavoro di chi si spezza la schiena ogni giorno nei campi. Avete criminalizzato allevatori e contadini. Li avete accolti con il filo spinato fuori dal Parlamento europeo a Bruxelles. Li avete dipinti come nemici del clima. Volevate persino equiparare le aziende agricole agli impianti industriali. Spingete affinché gli agricoltori lascino le loro terre incolte, condannandoli alla crisi e alla chiusura delle loro aziende. Favorite i prodotti extraeuropei, a cui non chiedete gli stessi standard di sicurezza alimentare e qualità che imponete ai nostri produttori. Imponete burocrazia e nuovi costi a chi è già in difficoltà. Volete addirittura abbattere gli animali perché inquinano e volete mettere vincoli ecologici ai pascoli. Volete etichette come Nutri—Score, che penalizzano, senza alcun motivo scientifico, le eccellenze dei territori, favorendo cibi industriali ultraprocessati. Chiedete sacrifici ai contadini, ma poi finanziate la carne sintetica e date l'OK alle multinazionali per diffondere l'uso alimentare di grilli e cavallette. Avete inseguito per anni gli slogan di Greta, trovando nell'agricoltura il nemico da abbattere in maniera vergognosa.
L'agricoltura è vita, cultura, storia, è tutela del territorio. Ora, con questo provvedimento date un contentino al settore dopo averlo preso in giro per anni, e solo a fine mandato. Non basta. Gli agricoltori sono stanchi delle vostre eurofollie.
"
Silvia SARDONE,2024-02-06,IT,EU2040 climate target (debate),https://www.europarl.europa.eu/doceo/document/CRE-9-2024-02-06-INT-2-292-0000_IT.html,"  Silvia Sardone (ID).   – Signor Presidente, onorevoli colleghi, volete affossare l'Europa? Ditelo una volta per tutte. Dopo anni di errori, continuate in questo percorso folle che porterà solo al suicidio del nostro continente.
I vostri obiettivi? Ridurre la CO2 del 90 % entro il 2040 e la neutralità climatica entro il 2050. Obiettivi che porteranno solo a crisi industriali, proteste sociali, licenziamenti e perdita di valore nella competizione con i paesi extraeuropei: tutti problemi che vediamo già oggi, a partire dalla protesta dei trattori qui fuori dal Parlamento europeo a Strasburgo.
Con scelte immotivate, state regalando il futuro alla Cina. Le emissioni dell'Europa sono meno del 10 % e voi vi comportate come se noi fossimo gli unici responsabili dei cambiamenti climatici, dimenticando totalmente i paesi asiatici, per esempio. Regalate settori commerciali per andare a comprare i beni proprio da quei paesi che li realizzano senza alcun rispetto ambientale. È una scelta, francamente, totalmente incomprensibile.
State distruggendo l'industria dell'automobile, senza capire che così diventeremo una succursale della Cina, da cui già oggi dipendiamo per le batterie e le terre rare. Il 50 % delle auto elettriche fabbricate nel mondo e il 75 % delle batterie sono targate Cina, che le produce usando le centrali a carbone, che sono in aumento e non in diminuzione. Beh, che dire: complimenti per questo gigantesco regalo. 
"
Silvia SARDONE,2024-01-17,IT,"Improving the socio-economic situation of farmers and rural areas, ensuring fair incomes, food security as well as a just transition",https://www.europarl.europa.eu/doceo/document/CRE-9-2024-01-17-INT-3-284-0000_IT.html,"  Silvia Sardone (ID).   – Signora Presidente, onorevoli colleghi, state distruggendo l'agricoltura e mettendo in ginocchio contadini e produttori. Le enormi proteste in Germania sono l'ultimo segnale di un percorso molto negativo per l'agricoltura. Dovuto a cosa? Alle vostre folli scelte ecologiste.
La rivolta dei trattori nasce da una visione dell'agricoltura dipinta come male assoluto e settore nemico dell'ambiente. Volete limitare i campi coltivati, volete togliere sussidi e aiuti alle aziende agricole, imponete nuovi vincoli e costi al settore, criminalizzate gli allevatori, proponete persino l'abbattimento delle mucche per proteggere il clima.
In un momento in cui dovremmo puntare sull'agricoltura per assicurarci un'indipendenza alimentare, voi invece fate la guerra ai coltivatori, dando quindi il via libera a prodotti che vengono da paesi extraeuropei, a cavallette e carne sintetica. Fermatevi!
"
Silvia SARDONE,2024-01-17,IT,Extending the list of EU crimes to hate speech and hate crime (debate),https://www.europarl.europa.eu/doceo/document/CRE-9-2024-01-17-INT-3-316-0000_IT.html,"  Silvia Sardone (ID).   – Signora Presidente, onorevoli colleghi, volete il Grande Fratello, volete istituire una serie di reati di opinione per controllare le idee e limitare la libertà di espressione, volete appropriarvi delle competenze degli Stati membri per contrastare con nuove norme posizioni a voi sgradite.
Sia chiaro, noi siamo favorevoli a combattere le varie forme di discriminazione e i reati d'odio, in particolare per noi è giusto contrastare il bullismo nelle scuole e il ciberbullismo, fenomeni particolarmente gravi che mettono a rischio i minori.
Non vorremmo tuttavia che, con la scusa di impedire reati, si vogliano rimuovere per esempio dal web e dei social network notizie e opinioni sgradite a una certa parte politica.
D'altronde, già con il Digital Services Act avete fatto capire che, se sei una voce ribelle e non allineata al pensiero unico della sinistra, puoi e devi essere silenziato e che volete essere promotori di un modello in cui si cancellano i contenuti dei pensieri dei cittadini con il pretesto della lotta alle fake news.
Io mi chiedo: chi valuterà quali sono i discorsi che possono essere equiparati all'odio? Quali saranno i temi sui quali non si potrà più esprimere una voce fuori dal coro? Insomma, noi abbiamo il timore di un nuovo bavaglio, con Bruxelles pronta a voler importare il modello cinese anche in Europa.
"
Silvia SARDONE,2024-01-17,IT,Situation of fundamental rights in the EU in 2022 and 2023 (debate),https://www.europarl.europa.eu/doceo/document/CRE-9-2024-01-17-INT-3-358-0000_IT.html,"  Silvia Sardone,  a nome del gruppo ID. – Signora Presidente, onorevoli colleghi, ho letto con attenzione questa relazione sui diritti fondamentali dell'Unione europea e devo dire che sembra uscita da un raduno di un centro sociale o da un convegno di estrema sinistra.
Nel documento si dice che le ONG sono criminalizzate; parlate di violenza sproporzionata contro i migranti; dite che in Europa c'è un razzismo sistemico; che nel nostro continente islamofobia e antiziganismo sono forme persistenti di odio e discriminazione.
Poi dite che l'estremismo di destra – e non quello di sinistra, sia mai citarlo! – rappresenta una particolare minaccia per la società. Che i rom sono discriminati e che la maggior parte di loro è privata dei diritti umani fondamentali in tutti i settori della vita.
Dite che persiste in tutta Europa la tendenza all'aumento dell'incitamento all'odio e alla violenza contro le persone LGBTQ+.
E ancora, che l'Europa è preoccupata per la violenza per mano della polizia: quella che la polizia fa di violenza, non quella che subisce. La polizia è definita brutale, in particolare ai danni della popolazione rom.
Ovviamente nessun accenno al terrorismo islamico. Prima parlavate di limitazioni ai diritti delle donne, ma non dite nulla delle donne islamiche private della loro libertà e costrette al velo. Non dite nulla sulle minacce dell'estrema sinistra che solidarizza, per esempio, con Hamas. Nulla sulle violenze contro le forze dell'ordine. Nessuna condanna per i trafficanti di uomini e per i danni dell'immigrazione clandestina.
L'Europa che dipingete voi in questo documento è un insulto ai cittadini europei. Basta con l'ideologia, basta con queste patetiche prediche dal sapore comunista!
"
Silvia SARDONE,2024-01-16,IT,"Fight against the resurgence of neo-fascism in Europe, also based on the parade that took place in Rome on 7 January (debate)",https://www.europarl.europa.eu/doceo/document/CRE-9-2024-01-16-INT-2-454-0000_IT.html,"  Silvia Sardone (ID).   – Signor Presidente, onorevoli colleghi, emergenza fascismo! Il pericolo nero in Europa! Oddio, stanno tornando le camicie nere!
Siamo alle comiche qui al Parlamento europeo, con questa polemica assolutamente surreale. E sì, perché non è che discutiamo del terrorismo islamico, di una certa sinistra che va in piazza con chi inneggia ad Hamas, dei problemi dell'Europa, ma ci riduciamo al dibattito sull'allarme terrorismo e fascismo.
Allora, io capisco tutto, ma l'allarme terrorismo è una cosa seria, l'allarme fascismo non penso sia una vera priorità. Tra l'altro, un dibattito chiesto dalla sinistra che poi manco si presenta in Aula. Qual è la tesi della sinistra disperata, senza argomenti? Che il fascismo c'è già e che le mani tese sono colpa del governo italiano. Follia totale. C'è la democrazia in Italia, quella che ha fatto vincere il centrodestra. Rassegnatevi.
Quella manifestazione per commemorare dei giovani uccisi senza mai aver trovato i colpevoli c'è sempre stata, anche e soprattutto con i governi di sinistra. Nel 2018 erano più di 3 000 persone; sapete chi c'era al governo? C'era Gentiloni! Molte più ... (il Presidente ritira la parola all'oratrice)
"
Silvia SARDONE,2023-12-13,IT,One year after Morocco and QatarGate – stocktaking of measures to strengthen transparency and accountability in the European institutions (debate),https://www.europarl.europa.eu/doceo/document/CRE-9-2023-12-13-INT-3-227-0000_IT.html,"  Silvia Sardone,  a nome del gruppo ID. – Signor Presidente, onorevoli colleghi, il Qatargate per la sinistra in Europa non esiste e va censurato.
In un primo momento avete provato a minimizzare il più grande scandalo di corruzione che ha investito le istituzioni europee; ora provate direttamente a cancellarlo.
Recentemente la commissione LIBE, invece di concentrare la sua attenzione e quella delle istituzioni europee sulla trasparenza e sulla responsabilità delle ONG finanziate dal bilancio europeo, ha prodotto un parere pieno di inviti alle istituzioni dell'Unione europea e agli Stati membri per proteggere le ONG.
Eppure il Qatargate ha svelato centinaia di attività di influenza sulle attività parlamentari e persino in tentativi di indirizzare i premi Sacharov sui diritti umani. Purtroppo i finanziamenti opachi dell'Europa continuano: abbiamo visto finanziamenti a ONG pro-immigrazione clandestina e fondi all'università islamica di Gaza, roccaforte di Hamas e luogo usato anche per studiare come per lanciare razzi su Israele.
Negli ultimi 15 anni sono stati inoltre dati milioni di euro all'associazione Islamic Relief, che ha legami personali significativi con i Fratelli musulmani in tutto il mondo e che ha trasferito milioni di dollari ad Hamas, consolidando così il suo potere. Quanti soldi europei hanno aiutato il terrorismo?
L'Europa ha finanziato anche il Forum delle organizzazioni giovanili e studentesche musulmane europee (FEMYSO), che ha legami con Millî Görüş, il movimento islamico turco sotto inchiesta in Germania, e realizza campagne su quanto sia bello portare il velo islamico. Sotto la copertura dell'antirazzismo o dell'islamofobia, organizzazioni islamiste entrano negli ambienti delle istituzioni europee e ottengono fondi a pioggia con controlli scarsi o inesistenti.
La verità è che voi non volete assolutamente mettere un argine al sistema di finanziamento delle ONG e questa è una vergogna!
"
Silvia SARDONE,2023-12-12,IT,Defence of democracy package (debate),https://www.europarl.europa.eu/doceo/document/CRE-9-2023-12-12-INT-2-284-0000_IT.html,"  Silvia Sardone (ID).   – Signora Presidente, onorevoli colleghi, volete proteggere la democrazia dell'Unione europea da influenze straniere, ma siete i primi a essere succubi delle varie dittature del mondo.
State per esempio favorendo la Cina, dittatura per eccellenza e regime comunista. Su che cosa? Sull'auto elettrica e sulle batterie, garantendo loro un monopolio indecente che asfalterà l'automotive di tutta Europa. Che senso ha parlare di democrazia se poi consentite alla Cina di comprarci pezzo per pezzo, senza mai dirle nulla sulle violazioni sistematiche dei diritti umani e dei diritti dei lavoratori?
E che dire dell'Iran? Parlate tanto di diritti delle donne e poi siete i primi a promuovere il velo islamico nelle comunicazioni della Commissione come qualcosa di positivo.
Volete essere baluardi della libertà e della democrazia e poi si scopre che, da anni, fondi comunitari vengono usati per finanziare realtà islamiste e vicine al terrorismo.
Insomma, oltre ai proclami, servirebbe anche un po' di coerenza.
"
