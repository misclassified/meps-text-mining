MP,Date,Language,Title,Url,Content
Nicola PROCACCINI,2023-11-22,IT,Threat to rule of law as a consequence of the governmental agreement in Spain (debate),https://www.europarl.europa.eu/doceo/document/CRE-9-2023-11-22-INT-3-206-0000_IT.html,"  Nicola Procaccini (ECR).   – Signor Presidente, onorevoli colleghi, in questo Parlamento abbiamo sentito parlare innumerevoli volte di Stato di diritto, solitamente quando c'era da attaccare dei governi non graditi alle sinistre impegnati a realizzare il programma con cui avevano vinto le elezioni. 
Il nostro gruppo ha sempre denunciato questa strumentalizzazione politica. Lo Stato di diritto è una cosa seria: è la separazione dei poteri giudiziario, esecutivo, legislativo, non un argomento da campagna elettorale permanente. L'atroce paradosso è che oggi, per la prima volta in una grande nazione europea, come la Spagna, viene davvero brutalmente violato lo Stato di diritto da parte di coloro che se ne sono riempiti la bocca per anni: socialisti e comunisti, pur di rimanere al potere nonostante la sconfitta elettorale, decidono di votare per la cancellazione di reati come sedizione, malversazione, insurrezione, persino terrorismo, in cambio di sette voti. 
È la più clamorosa prevaricazione del potere politico su quello giudiziario mai vista in Europa. Ed è anche la più clamorosa truffa democratica mai vista in Europa, perché, come hanno ricordato gli amici di Vox, durante la campagna elettorale, Pedro Sanchez si era sempre dichiarato contrario all'amnistia per i secessionisti. 
A proposito di democrazia, il commissario Gentiloni al Congresso socialista di Malaga ha affermato: ""Quello che sta accadendo in Spagna è coerente con il nostro modello democratico"", lo stesso giorno in cui lei, commissario Reynders, esprimeva al contrario gravi preoccupazioni per quello che sta accadendo in Spagna.
Ora, agli uomini e alle donne di Spagna voglio dire solo questo: francamente, non so se potrete contare sulle istituzioni europee. Mi auguro di sì. Ma di sicuro potrete contare sull'amicizia e la solidarietà e il sostegno di tutti i patrioti d'Europa. 
"
Nicola PROCACCINI,2023-11-08,IT,Conclusions of the European Council meeting of 26-27 October 2023 - Humanitarian crisis in Gaza and the need for a humanitarian pause (joint debate - Conclusions of the European Council and the humanitarian crisis in Gaza and the need for a humanitarian pause),https://www.europarl.europa.eu/doceo/document/CRE-9-2023-11-08-INT-1-080-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, l'ultimo Consiglio europeo si è svolto all'indomani dell'attacco di Hamas contro la popolazione di Israele. Una violenza feroce, vigliacca, disumana. Da quel giorno il mondo è entrato in una nuova spirale di paura e disordine. E per alcuni è una buona notizia.
Per la Cina, per i regimi islamici, per Putin che confida nella distrazione delle nazioni democratiche, per la sua guerra insensata contro il popolo ucraino. 
Per essere politicamente forte, l'Unione europea deve essere economicamente forte, oltre che indipendente sul piano energetico. Per questo è un errore gravare la sua produzione economica di troppi pesi ideologici. Piuttosto bisognerebbe alleggerirla di tutte quelle imposizioni dirigiste tipiche di quel socialismo dipinto di verde.
A tal proposito, ho apprezzato il passaggio sulla mitigazione delle conseguenze del riscaldamento climatico. È sulla messa in sicurezza dei territori di fronte agli eventi meteorologici estremi che dobbiamo concentrare i nostri sforzi, invece di occuparci unicamente delle nostre emissioni di CO2, ormai residuali rispetto al resto del pianeta.
Infine, non credo che sia un caso che soltanto oggi, che nel Consiglio europeo c'è una maggioranza di governi di centrodestra, si stia affrontando con buon senso il tema dell'immigrazione. Un anno fa sarebbe stato impensabile leggere tra le conclusioni del Consiglio la necessità di proteggere le frontiere esterne, di combattere i trafficanti, di stipulare accordi di cooperazione con gli Stati terzi, come nel caso della Tunisia.
Purtroppo, c'è una parte della politica che continua a boicottare ogni possibilità di contrastare l'immigrazione illegale. Sono quelli che qui dentro si spellano le mani per un'attrice di Hollywood che viene a darci lezioni di umanità prima di tornare ad Highwell House, la sua villa vittoriana da 5 milioni di euro nell'East Sussex, sono quelli troppo snob per sporcarsi le mani con la realtà. Per fortuna la democrazia non è un film e sta venendo a fare giustizia della vostra ipocrisia.
"
Nicola PROCACCINI,2023-10-18,IT,Preparation of the European Council meeting of 26-27 October 2023 (debate),https://www.europarl.europa.eu/doceo/document/CRE-9-2023-10-18-INT-3-101-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, il prossimo Consiglio europeo si svolge in un contesto drammatico.
Mai come adesso serve la capacità di vedere il quadro geopolitico nella sua interezza. C'è un filo che lega tutte le crisi più sanguinose del nostro tempo ed è la volontà, da parte di alcuni, di sovvertire l'ordine internazionale. Mi riferisco a quell'insieme di regole, di diritti e di confini geografici che certamente non è perfetto, che certamente si può migliorare, ma che probabilmente è il più giusto e pacifico che ci sia mai stato al mondo.
La più recente di queste crisi, quella generata dall'attacco di Hamas a Israele, si inserisce proprio in questa fase della Storia. La guerra che ne è scaturita serve a destabilizzare un rapporto tra Israele e il mondo arabo che andava lentamente, soffertamente verso la normalizzazione e oggi, purtroppo, è tornato al punto di partenza. È lo stesso paradigma dell'invasione russa dell'Ucraina. L'ordine a Est dell'Europa è stato incendiato da Vladimir Putin perché ritiene di doverlo cambiare, anche a costo di migliaia di vittime innocenti e, non a caso, sia la Russia che la Cina hanno scelto Hamas piuttosto che Israele.
Dentro lo stesso schema si inserisce il terrorismo islamico, che ciclicamente riemerge con tutta la propria ferocia. Per l'Islam più radicale, la democrazia e la libertà sono le fondamenta di una civiltà da abbattere, per sostituirla con un'altra che loro reputano migliore.
Cosa deve fare allora l'Europa, e non solo l'Europa? Difendere i valori che la definiscono, ovunque siano in pericolo nel mondo. Difendere sé stessa dall'immigrazione illegale di massa, ma anche riconquistare i quartieri e le città che ha già perduto. 
Era sbarcato a Lampedusa l'ultimo terrorista che poche ore fa ha ucciso a sangue freddo due cittadini svedesi mentre andavano a vedere una partita di calcio – come altri terroristi prima e dopo di lui – e, nonostante il decreto di espulsione, ha potuto muoversi liberamente tra le strade di Bruxelles, dove ha sede il Parlamento europeo, ma dove ci sono quartieri in cui vige la sharia, dove alle donne non è consentito prendere un autobus, dove alla polizia non è consentito entrare.
Vedete, noi ci definiamo conservatori europei non perché siamo contro qualcuno, ma perché vorremmo conservare ciò che di buono, di giusto e di libero è fiorito nel mondo e che, senza quelle radici che molti di voi qui dentro negano, non sarebbe mai fiorito.
"
Nicola PROCACCINI,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-015-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, signor Commissario, riformare le regole europee sull'immigrazione e l'asilo è giusto, è necessario, è urgente. Il problema è come farlo. Da un lato, c'è il dovere dell'accoglienza nei confronti di chi fugge da una guerra o da una persecuzione, dall'altro lato, c'è il dovere di contrastare l'immigrazione illegale, l'oro rosso, sporco di sangue, di cui è avido il traffico di esseri umani, e lo sfruttamento lavorativo, sessuale, criminale, e talvolta persino terroristico, da parte delle organizzazioni che operano sui territori, anche europei.
Senza ipocrisie, l'immigrazione illegale è anche uno strumento di guerra politica da parte della cosiddetta ideologia ""no borders"" che naviga a bordo delle navi ONG. Non è un caso che proprio la tutela politica della loro azione pretesa dal governo tedesco sia uno dei motivi di attrito tra gli Stati membri per la definizione del nuovo patto sulla migrazione. Non è un comportamento responsabile finanziare con le tasse pagate dai cittadini tedeschi chi è complice del caos migratorio e talvolta degli scafisti. Non è giusto nei confronti delle nazioni di primo ingresso, come l'Italia, ma è anche una scelta illogica se si vogliono fermare i movimenti secondari verso le nazioni più attraenti come la Francia o la Germania.
Ma vi rendete conto che per assecondare le teorie immigrazioniste più radicali stiamo rinunciando alla conquista politica più preziosa della storia europea? Mi riferisco alla libera circolazione di persone e cose tra gli Stati europei.
A Francoforte, due giorni fa, sulla scaletta dell'aereo proveniente dall'Italia, sono stati controllati i passaporti a tutti i passeggeri, compresi i nostri colleghi che erano diretti qui al Parlamento. Quindi, si ripristinano le frontiere interne, come quando non esisteva il trattato di Schengen, e nello stesso tempo si pretende di aprire indiscriminatamente quelle esterne, anche nei confronti di chi non ha alcun diritto di entrare in Europa.
La verità è che fino a quando non sceglieremo la strada del contrasto all'immigrazione illegale, non saremo mai in grado di governare saggiamente l'immigrazione legale. Questa strada passa per le regole interne che ci daremo e per gli accordi e esterni che stipuleremo, passa attraverso un presidio terrestre e militare dei confini europei e passa attraverso la vittoria del buon senso comune e la sconfitta delle utopie massimaliste, proprio come è accaduto nel secolo scorso.
"
Nicola PROCACCINI,2023-10-03,IT,The 10-year commemoration since the tragedy in Lampedusa(statement by the President),https://www.europarl.europa.eu/doceo/document/CRE-9-2023-10-03-INT-2-141-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, Pietro, non ti sarà sfuggito che questo dibattito si svolge grazie a noi che abbiamo votato a favore della tua richiesta, altrimenti non si sarebbe svolto. Non lo abbiamo fatto per evidenziare come il 3 ottobre 2013 alla guida del governo italiano e della Commissione europea vi fossero uomini del Partito Democratico e socialista. A differenza di quanto accaduto alcune settimane fa in occasione del naufragio di Cutro, noi non speculiamo sulla morte delle persone.
Ma ci tengo a ribadire oggi che l'unico modo per impedire il ripetersi costante di tragedie come quelle che stiamo ricordando è contenere le partenze dei migranti, spesso in balia dei trafficanti di esseri umani. Anche perché la gran parte di coloro che si mettono in viaggio non hanno diritto alla protezione internazionale e devono essere rimpatriati. Dunque rischiano la loro vita invano.
Onoriamo la memoria di chi è scomparso tra le acque di Lampedusa con la giusta commozione, ma anche con onestà, altrimenti sarà stata un'altra occasione sprecata.
"
Nicola PROCACCINI,2023-07-12,IT,"Conclusions of the European Council meeting of 29-30 June 2023, in particular the recent developments in the war against Ukraine and in Russia (debate)",https://www.europarl.europa.eu/doceo/document/CRE-9-2023-07-12-INT-3-015-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, accogliamo favorevolmente le conclusioni del Consiglio europeo. Non tutte, ma diverse risposte adeguate sono state fornite sul piano che più ha visto mancare l'Unione europea, cioè quello della politica estera.
Mi riferisco anche all'immigrazione, il tema più divisivo e per questo relegato alle comunicazioni del Presidente del Consiglio. D'altra parte, se governato con fermezza e intelligenza, il fenomeno dell'immigrazione può avere sviluppi positivi nelle nostre città. Viceversa, se subìto passivamente può risultare disastroso.
Di fronte ai grandi flussi migratori sono crollate intere civiltà; di fronte alla mancata integrazione, figlia del multiculturalismo spacciato dalle sinistre per progresso, vanno a fuoco le periferie delle grandi città europee, come Parigi o Bruxelles, ma le fiamme ormai arrivano a lambire anche il cuore delle città stesse. Di fronte all'incapacità di governare i flussi migratori è caduto pochi giorni fa il governo olandese, uno dei pochi governi di centrosinistra rimasti in Europa.
La storia è un susseguirsi di fatti, non di opinioni. Non serve a nulla definire xenofobi i governi conservatori con l'aiuto dei mass media internazionali. Polonia e Ungheria, per essere chiaro, difendono il proprio diritto a esistere, già minacciato dall'esterno dei propri confini, senza comunque rinunciare ad accogliere nelle proprie case milioni di profughi di guerra.
E fa bene Giorgia Meloni a spiegare che la soluzione non è la ricollocazione fra gli Stati europei di quei pochi migranti che hanno diritto all'asilo e che sbarcano in Italia o in Grecia. La giusta soluzione è fermare le partenze dall'Africa di quella stragrande maggioranza dei migranti che dovrebbe essere rimpatriata non avendo diritto all'asilo. Questo salva le vite in mare, non l'attività politica delle ONG immigrazioniste. Questo interrompe il business dei trafficanti di esseri umani: gli scafisti sono i nuovi grandi criminali del nostro tempo, non gli spacciatori di droga o i trafficanti di armi.
Il nuovo patto sulla migrazione è solo un primo passo nel lungo viaggio che deve condurre l'Unione europea ad affrontare questo fenomeno come mai è stato fatto finora. Fatto il primo passo, oggi, dobbiamo compiere anche gli altri. Se non in questa legislatura facciamolo nella prossima.
"
Nicola PROCACCINI,2023-06-14,IT,"Preparation of the European Council meeting of 29-30 June 2023, in particular in the light of recent steps towards concluding the Migration Pact (debate)",https://www.europarl.europa.eu/doceo/document/CRE-9-2023-06-14-INT-3-018-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, il prossimo Consiglio europeo si celebrerà ad un anno dalle elezioni. Non è ancora il momento dei bilanci, arriverà. Adesso pensiamo al tempo che rimane, alla definizione di una linea politica che affronti e non sfugga le gravi sfide comuni del nostro tempo.
Penso all'immigrazione, un tema sul quale l'Unione europea ha sprecato troppi anni inseguendo un'ideologia chiamata No Borders, impregnata di ambiguità e veterointernazionalismo. Certamente l'ultima riunione dei ministri in Lussemburgo rappresenta un primo passo sulla strada giusta, ma è solo il primo passo e la strada è ancora lunga.
Per noi conservatori europei è fondamentale ribadire il concetto che in Europa si entra solamente in maniera sicura e legale, riconoscendo il diritto di asilo soltanto a chi realmente fugge da guerre e persecuzioni. Lavorare sulla dimensione esterna, cioè sui paesi di origine e transito dei migranti, è cruciale per governare e non subire il fenomeno migratorio, delegandolo ai trafficanti di esseri umani e alle ONG immigrazioniste, come è accaduto finora. 
Naturalmente non c'è solo questo tema. Come ECR invitiamo il Consiglio europeo a ricercare un'autonomia strategica aperta, soprattutto in materia di difesa e indipendenza energetica. Per questo accogliamo positivamente lo strumento anticoercizione che dovrebbe consentirci di difendere meglio le aziende europee dalle pratiche commerciali violente e scorrette che talvolta vengono messe in pratica da regimi senza scrupoli come quello cinese. 
Infine, dobbiamo essere consapevoli della crisi demografica in atto, aiutando gli Stati europei a promuovere politiche in favore della natalità accompagnate da politiche sociali e sanitarie adeguate. Le risorse sono scarse, è vero, ma quante ne stiamo sprecando inseguendo un ambientalismo radicale che non aiuta l'ambiente, men che meno gli esseri umani che vi abitano dentro.
"
Nicola PROCACCINI,2023-06-14,IT,Surrogacy in the EU - risks of exploitation and commercialisation (topical debate),https://www.europarl.europa.eu/doceo/document/CRE-9-2023-06-14-INT-3-119-0000_IT.html,"  Nicola Procaccini,  autore. – Signora Presidente, onorevoli colleghi, signor Commissario Reynders, ci sono temi che non dovrebbero avere colore politico, poiché vanno ben oltre l'appartenenza a un partito o a uno schieramento ideologico, poiché riguardano dei principi naturali che vanno oltre lo spazio e il tempo, oltre ognuno di noi. La lotta contro la maternità surrogata è uno di questi. 
Parliamo di un contratto tramite il quale uno o più committenti si accordano con una donna affinché porti alla nascita un bambino e lo consegni a loro dopo il parto. Purtroppo, in alcune nazioni del mondo e d'Europa questa pratica abominevole è legalizzata o consapevolmente sottaciuta. Talvolta occultata dietro l'ipocrisia di un presunto altruismo, di un mero rimborso spese da corrispondere alla madre. Talvolta esplicitamente definita attraverso un lauto pagamento per l'affitto dell'utero materno e l'acquisto del neonato. 
Parliamo di una mercificazione dei corpi e della vita incompatibile con la Carta dei diritti fondamentali dell'Unione europea, che all'articolo 3 vieta di fare del corpo umano e delle sue parti in quanto tali una fonte di lucro. Nello stesso senso sono andati vari pronunciamenti delle Nazioni Unite, molte associazioni femministe, giuristi, filosofi e medici di tutto il mondo, come quelli riunitisi recentemente a Casablanca per chiedere l'abolizione universale della maternità surrogata, come avvenne per le mine antiuomo o per la schiavitù. 
E non conta la religione, colleghi. Così come non conta nulla l'orientamento sessuale di chi, forte della propria superiorità economica, si sente legittimato a comprare un bambino da una donna approfittando del suo disagio economico o psicologico. Dovremmo essere tutti d'accordo nel condannare e vietare questo abisso dell'umanità, ma non è così. C'è una parte della politica e della società che considera libertà la scelta di partorire un bambino a pagamento per poi cederlo a chi può permettersi di comprarlo. Purtroppo, c'è chi ritiene che al giusto prezzo qualunque desiderio possa trasformarsi in un diritto.
Per questo serve affrontare qui ed oggi il tema della maternità surrogata, o dell'utero in affitto, o della gestazione per altri, come subdolamente viene chiamata tale pratica in alcuni ambienti culturali. In Europa e nel mondo vi sono ancora troppi paesi in cui questa è consentita, in modalità diverse: Stati Uniti, Canada, Sudafrica, Russia, Ucraina, Regno Unito, ma anche Belgio, Grecia, Paesi Bassi, Danimarca, Cipro. Appena lo scorso marzo il governo tedesco ha presentato una commissione che esaminerà la possibilità di legalizzare la maternità surrogata in Germania. 
Ad onor del vero, più volte quest'Aula ha ribadito la propria contrarietà a tale attività, considerandola giustamente una violazione della dignità umana e dei diritti umani. Ma i fatti stanno camminando con le proprie gambe, sostenuti da evidenti interessi economici, indifferenti ai giudizi politici di condanna. 
Per questo mi auguro che al dibattito di oggi, fortemente voluto dal gruppo ECR che ho l'onore di copresiedere, faccia seguito una risoluzione definitiva, in grado di affermare la maternità surrogata come reato universale, prendendoci la responsabilità di fare la cosa giusta. Se non vi riusciremo in questa legislatura, sono fiducioso che accadrà nella prossima. 
In conclusione, lasciatemi citare un grande conservatore del secolo scorso, Robert Maynard Hawkins: ""I diritti umani si basano sulla dignità umana. La dignità dell'uomo è un ideale per cui vale la pena battersi e morire."" 
"
Nicola PROCACCINI,2023-06-13,IT,"This is Europe - Debate with the President of Cyprus, Nikos Christodoulides (debate)",https://www.europarl.europa.eu/doceo/document/CRE-9-2023-06-13-INT-2-079-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, a Cipro si incontrano il passato e il futuro dell'Unione europea. La storia di quest'isola è anche la storia del Mediterraneo e la sua posizione geografica la rende da sempre un luogo di grande valore strategico. Dal 2020 le Nazioni Unite hanno intensificato i loro sforzi per stabilire un nuovo ciclo di negoziati per la riunificazione del paese. Io sono convinto che l'Unione europea debba rafforzare il proprio ruolo nella ripresa dei colloqui.
Questo ci porta inevitabilmente e parallelamente alla definizione, una volta per tutte, del rapporto che deve intercorrere tra l'Unione europea e la Turchia. Se da un lato non possiamo accettare alcuna minaccia nei confronti della sovranità di Cipro, dall'altro lato abbiamo tutti interesse ad un partenariato strategico con Ankara, con particolare riferimento ai temi economici e di difesa. 
Personalmente credo che alla contestuale chiusura del processo di adesione della Turchia all'Unione europea, evidentemente non perseguibile, debba accompagnarsi il riconoscimento di un rapporto onesto e produttivo. Mi auguro che l'Europa non si lasci superare dagli eventi, ma sia in grado finalmente di determinarli. Se c'è un effetto virtuoso che va riconosciuto dell'integrazione europea, questo è senza dubbio l'abbattimento dei muri e la riunificazione dei popoli europei. Lo abbiamo fatto a Berlino e a Belfast. Dobbiamo riuscirci anche a Nicosia, l'ultima capitale europea divisa da un muro. 
Ma Cipro non è soltanto la zona dove si scontrano alcune faglie geopolitiche e dove l'Occidente incontra l'Oriente, nelle sue acque si sviluppano altri due temi centrali nella nostra agenda politica. Basta recarsi a Pournara per vedere il fallimento delle politiche europee in materia di asilo e di immigrazione. Per fortuna qualcosa sta cambiando e un nuovo approccio, meno ideologico e più realista, si sta facendo spazio nell'Unione europea. Inoltre, importanti scoperte di gas hanno reso Cipro il crocevia di nuovi scenari nel Mediterraneo orientale, sia dal punto di vista energetico che geopolitico.
Presidente Christodoulides, la maggior parte delle vostre problematiche sono simili a quelle degli altri Stati europei, particolarmente a quelle di paesi come l'Italia, la Spagna, Malta o la Grecia. Immigrazione, sicurezza delle frontiere, energia, centralità del Mediterraneo, pesca e turismo sostenibili: sfide comuni che come Conservatori europei vogliamo affrontare con un approccio diverso rispetto a quello adottato fino ad oggi. Lo facciamo in un contesto che ci vede essere in minoranza e fare opposizione rispetto a diverse proposte che non ci trovano d'accordo, ma con l'approssimarsi delle elezioni europee e dopo diverse elezioni nazionali recenti ci sentiamo sempre meno soli. Il consenso intorno alle nostre proposte cresce ad ogni latitudine. La rotta è stabilita e il vento soffia forte sulle nostre vele. Molto presto ritorneremo ad Itaca! 
"
Nicola PROCACCINI,2023-05-31,IT,10 year anniversary of the Rana Plaza collapse in Bangladesh (statement by the President),https://www.europarl.europa.eu/doceo/document/CRE-9-2023-05-31-INT-1-067-0000_IT.html,"  Nicola Procaccini,  a nome del gruppo ECR. – Signor Presidente, la tragedia del Rana Plaza in Bangladesh ci costrinse ad aprire gli occhi su un aspetto inquietante della globalizzazione. 
Mi riferisco alla logica secondo cui contano solo il profitto e il margine di guadagno e che per arrivare al prezzo più basso possibile sia necessario delocalizzare la produzione dove le regole e le tutele per i lavoratori sono minime o inesistenti. Una logica perversa, frutto di una cultura avida e internazionalista.
Non farò l'elenco dei grandi marchi di abbigliamento occidentale coinvolti in quella tragedia, divenuta simbolo dello sfruttamento più cinico, malgrado la tentazione sia obiettivamente forte. Oggi, a dieci anni di distanza, non posso negare alcuni progressi nelle condizioni di lavoro e di sicurezza delle nostre catene di approvvigionamento, ma c'è ancora moltissimo da fare.
L'Unione europea è il principale mercato integrato del mondo, acquista ed esporta tutto. Grazie alla forza della nostra economia abbiamo il diritto di chiedere reciprocità negli standard ambientali e sociali di produzione, con il duplice obiettivo di disincentivare la delocalizzazione delle imprese europee e di incentivare il miglioramento delle condizioni dei lavoratori quando queste scelgono comunque di produrre fuori dal nostro continente.
Come presidente della delegazione dell'Asia meridionale, di cui fa parte il Bangladesh, lasciatemi omaggiare la sua grande cultura, la sua grande spiritualità, citando il suo poeta più famoso, Tagore: ""Il potere disse al mondo: ""Tu sei mio"", ed il mondo lo fece prigioniero sul suo trono. L'amore disse al mondo: ""Io sono tuo"", e il mondo gli si offrì come casa"".
"
Nicola PROCACCINI,2023-05-31,IT,"Geographical Indications for wine, spirit drinks and agricultural products (debate)",https://www.europarl.europa.eu/doceo/document/CRE-9-2023-05-31-INT-1-233-0000_IT.html,"  Nicola Procaccini (ECR).   – Signora Presidente, onorevoli colleghi, ciò che stiamo per approvare era atteso da tanti e da molto tempo. 
La tutela delle indicazioni geografiche è una questione economica, ma è soprattutto una questione di rispetto per la storia, le tradizioni e la cultura agroalimentare delle nostre nazioni. 
Per anni abbiamo assistito impotenti alla concorrenza sleale di prodotti come il Parmesan o il Prosec, che richiamavano meschinamente alle nostre eccellenze. Oggi possiamo finalmente mettere la parola fine a questo mercato alternativo che vive sulle spalle dei produttori. La maggiore trasparenza sulle vendite online e il divieto di evocazione delle denominazioni protette porteranno ad una giusta tutela del settore. 
Approviamo questo testo all'unanimità, come abbiamo già fatto in Commissione. Proteggiamo ciò che ci identifica nel tempo e nello spazio. Lo dobbiamo a chi ci ha preceduto e a chi verrà dopo di noi. 
"
Nicola PROCACCINI,2023-05-10,IT,The role of farmers as enablers of the green transition and a resilient agricultural sector (continuation of debate),https://www.europarl.europa.eu/doceo/document/CRE-9-2023-05-10-INT-3-022-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, ciò che accade in diverse zone d'Europa ci ricorda come gli agricoltori siano continuamente chiamati ad affrontare le sfide del cambiamento climatico: siccità, inondazioni, degrado del suolo, solo per citarne alcune.
Queste sfide non solo minacciano i loro redditi familiari ma mettono a rischio la sicurezza alimentare dell'intero continente. Se da un lato è quindi giusto favorire l'evoluzione sostenibile dell'agricoltura, dall'altro lato bisogna evitare di schiacciare la produzione con obblighi burocratici e pesi economici insostenibili per i nostri agricoltori, soprattutto se non protetti dalla concorrenza sleale di chi, fuori dall'Unione europea, non è tenuto a rispettare gli stessi standard ambientali, sanitari e sociali.
Con le norme e i regolamenti che vengono adottati qui dentro, ma soprattutto con i fondi economici che vengono stanziati qui dentro, dobbiamo valorizzare il mestiere di agricoltore e di allevatore, perché sono loro a garantirci i prodotti locali di alta qualità, profondamente radicati nella cultura e nell'alimentazione di noi europei.
È importante allora non metterne a rischio la vitalità e la resilienza in nome di false ideologie ambientaliste, come la sostituzione della carne animale di cui si nutre l'umanità da millenni con quella artificiale prodotta in laboratorio, o come con la commercializzazione di farine di vermi, oltretutto appaltata dalla Commissione a una multinazionale del Vietnam in regime di monopolio.
Fanno bene i governi conservatori, come quello italiano, a contenerne la diffusione, anche in nome della trasparenza e della salute pubblica, agendo in una sorta di sussidiarietà al contrario che dimostra chi è dalla parte giusta della storia.
Sapete cosa diceva uno dei padri del pensiero conservatore, sir Roger Scruton? ""I nostri agricoltori, non i nostri politici, sono i veri amministratori della terra"".
"
Nicola PROCACCINI,2023-04-19,IT,Children forcibly deported from Ukraine and the ICC arrest warrant for Vladimir Putin (debate),https://www.europarl.europa.eu/doceo/document/CRE-9-2023-04-19-INT-3-019-0000_IT.html,"  Nicola Procaccini,  a nome del gruppo ECR. – Signor Presidente, questo dibattito è stato messo in agenda pochi giorni prima che il mondo ascoltasse le parole di alcuni mercenari della compagnia Wagner, che cito testualmente: ""Ho eseguito l'ordine con questa mano, ho ucciso i bambini, compresi quelli di cinque anni"".
Probabilmente non era necessario aggiungere queste parole all'orrore scatenato da Vladimir Putin, ma possono aiutarci a comprendere l'abisso di ciò che sta accadendo in Ucraina. Non esiste violenza più ignobile di quella perpetrata ai danni dei bambini.
Per questo bisogna fare piena luce sulle accuse di deportazione di minori dalle aree occupate dell'Ucraina da parte della Federazione Russa. Tutti sappiamo che i mandati d'arresto internazionale spiccati nei confronti di Vladimir Putin e della Belova rappresentano dei meri strumenti di pressione politica, nulla di più. E purtroppo sappiamo che nella storia dell'umanità tutto questo è già successo altre volte e probabilmente accadrà di nuovo.
Ciò che ha fatto e farà sempre la differenza è tra il rimanere indifferenti oppure no. Lasciatemi citare in conclusione Edmund Burke, il padre del pensiero conservatore: ""Perché il male trionfi è sufficiente che i buoni non facciano nulla"".
"
Nicola PROCACCINI,2023-04-19,IT,"This is Europe - Debate with the Prime Minister of Luxembourg, Xavier Bettel (debate)",https://www.europarl.europa.eu/doceo/document/CRE-9-2023-04-19-INT-3-079-0000_IT.html,"  Nicola Procaccini,  a nome del gruppo ECR. – Signora Presidente, signor Primo ministro, benvenuto. I meravigliosi castelli del Lussemburgo ci ricordano la storia del nostro continente. Una storia ultra millenaria che ha prodotto una civiltà di cui siamo fieri, da amare e conservare.
So di non dirle nulla di nuovo nel ricordarle che il Lussemburgo è famoso anche per alcune pratiche fiscali troppo aggressive. Questo consente a molte aziende di ridurre o evitare di pagare le tasse nei propri Stati di appartenenza, generando una concorrenza sleale all'interno dell'Unione europea.
Sono convinto che Lei converrà con me che, se vogliamo garantire un corretto sviluppo economico, è necessario difendere l'economia reale rispetto all'economia fondata solo sulla finanza.
In Lussemburgo si trova anche Schengen, località in cui ha preso vita l'accordo che ha istituito uno spazio comune di libera circolazione, abbattendo le frontiere interne all'Unione. Senza dubbio uno dei risultati più importanti nella cooperazione fra Stati europei. L'atroce paradosso di oggi è che la circolazione interna non è più libera come dovrebbe essere, a differenza di quella esterna.
Da un lato vengono realizzate frontiere per contrastare i movimenti secondari dei migranti illegali tra uno Stato europeo e l'altro, tra la Francia e l'Italia per esempio. Dall'altro lato si pretende l'apertura delle frontiere esterne all'immigrazione illegale, trasformando gli Stati di primo ingresso in enormi campi profughi o in centri d'accoglienza a cielo aperto.
Molto spesso si accompagna questo indirizzo anche con esternazioni pubbliche di critica severa nei confronti delle nazioni alla frontiera esterna dell'Unione europea, perché non sono sufficientemente accoglienti. Però se un migrante illegale riesce a varcare la frontiera interna viene catturato come un animale dalla polizia e deportato nello Stato in cui è sbarcato per la prima volta. È questa ipocrisia che noi denunciamo da tempo e che combattiamo con fermezza, realismo e umanità.
L'Europa in cui crediamo noi conservatori ha il respiro delle grandi storie nazionali che la compongono. Per questo facciamo nostro il motto del Lussemburgo: ""Vogliamo rimanere ciò che siamo"".
"
Nicola PROCACCINI,2023-03-29,IT,Order of business,https://www.europarl.europa.eu/doceo/document/CRE-9-2023-03-29-INT-1-046-0000_IT.html,"  Nicola Procaccini (ECR).   – Signora Presidente, onorevoli colleghi, senza voler entrare nel merito della questione, c'è un errore sostanziale nella richiesta dei gruppi delle sinistre rosse e verdi che vorrei fosse chiaro a tutti. Viene imputato all'attuale governo italiano qualcosa che non ha fatto e di cui, evidentemente, non può essere responsabile.
In Italia oggi non c'è una legge che autorizza la trascrizione dei minori avuti all'estero da parte di coppie omosessuali od omogenitoriali. Il prefetto di Milano, come tutti i prefetti d'Italia, non è un politico, ma è un pubblico ufficiale che applica le leggi vigenti. Lo so io e lo sanno le sinistre italiane, che, nei dieci anni in cui hanno governato l'Italia, avrebbero potuto fare tutte le leggi che volevano. Non le hanno fatte e oggi utilizzano, invece, il corretto comportamento di un pubblico ufficiale italiano per processare nel Parlamento europeo il governo della propria nazione, che è in carica da nemmeno cinque mesi. Questa secondo me è una vergogna, da qualunque parte la si guardi.
"
Nicola PROCACCINI,2023-03-29,IT,Conclusions of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-29-INT-1-079-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, signor Presidente Michel, signora Presidente von der Leyen, il gruppo ECR ha accolto positivamente il cosiddetto Quadro di Windsor tra la Commissione europea e il governo del Regno Unito, in quanto rafforza la nostra alleanza con Londra, permettendoci di voltare la pagina della Brexit e di concentrarci sulle difficili sfide che abbiamo in comune.
Questo accordo assume poi un significato ancora maggiore alla luce del 25º anniversario di quello firmato a Belfast, il giorno del Venerdì Santo, che abbiamo appena celebrato.
Nel Consiglio europeo si è affrontato il tema dell'immigrazione. Ci auguriamo che si arrivi presto a un'iniziativa comune, concreta, urgente ma di lungo periodo. Serve un approccio nuovo e diverso nelle politiche dell'immigrazione dell'Unione. Certamente bisogna salvare le persone in mare, ma nel contempo bisogna impedire che si mettano in mare. Bisogna fermare il traffico di esseri umani e nello stesso tempo occorre rimuovere le cause che spingono le persone ad abbandonare la propria terra per emigrare in Europa. Non c'è nulla di razzista o di sovranista in questo, onorevole Picierno, ma buon senso, lungimiranza e vera generosità.
Il Consiglio europeo si è poi giustamente soffermato sul tema della competitività e delle politiche industriali. Per essere maggiormente competitiva, l'Unione non deve calare dall'alto un modello produttivo unico. L'Unione deve fissare degli obiettivi, anche ambientali, lasciando però gli Stati liberi di scegliere le modalità per raggiungerli. Si chiama neutralità tecnologica. Vuol dire non essere schiavi di interessi opachi, vuol dire essere consapevoli della realtà che ci circonda e della sua evoluzione nel tempo.
Cari colleghi, il termine Pasqua deriva dall'ebraico e significa ""passaggio"". Il mio augurio è che anche a livello dell'Unione europea ci sia un passaggio verso un rinnovato approccio politico, meno ideologico, meno astratto, meno centralista. Buona Pasqua a tutti.
"
Nicola PROCACCINI,2023-03-15,IT,Conclusions of the Special European Council meeting of 9 February and preparation of the European Council meeting of 23-24 March 2023 (debate),https://www.europarl.europa.eu/doceo/document/CRE-9-2023-03-15-INT-3-018-0000_IT.html,"  Nicola Procaccini,  a nome del gruppo ECR. – Signora Presidente, Presidente von der Leyen, Presidente Michel, onorevoli colleghi, nel prossimo Consiglio europeo dovrete affrontare temi di grande portata. A nome del gruppo ECR voglio ribadire, innanzitutto, il nostro sostegno al popolo ucraino, chiamato a resistere all'invasione russa in mezzo ad atroci sofferenze quotidiane. E se è una buona notizia l'indipendenza raggiunta in poco tempo dal gas e dal petrolio russo, non pensiamo, invece, che sia una buona notizia spostare la nostra dipendenza energetica verso la Cina per gli anni a venire. 
Non dobbiamo ripetere gli errori del passato, né si può auspicare, in un momento così delicato, di incappare in un conflitto industriale tra Europa e Stati Uniti. Ma torniamo un passo indietro al Consiglio europeo scorso quando, per volontà del governo italiano, si è tornati a discutere della situazione migratoria. I leader europei hanno individuato delle iniziative che vanno nella giusta direzione: aumentare l'azione esterna dell'Unione europea, promuovere la cooperazione sui rimpatri, potenziare il controllo delle frontiere esterne per fronteggiare la tratta di esseri umani nel Mediterraneo. 
Purtroppo, la realtà non ha atteso i bizantinismi di Bruxelles e negli stessi giorni in cui le autorità militari italiane salvavano migliaia di migranti in mezzo al mare, purtroppo si è verificata la tragedia di Cutro. Non la prima di questo genere, forse neanche l'ultima. C'è un'amara constatazione dalla quale non possiamo sfuggire: più persone affidano la propria vita agli scafisti, pagandoli lautamente, più morti in mare dovremo piangere insieme. Voltandoci indietro, non possiamo che constatare il fallimento della politica europea in materia di immigrazione, da qualunque punto di vista la si osservi. 
Per i colleghi socialisti e della sinistra, i fatti recenti sono stati l'ennesimo pretesto per attaccare un governo di colore politico opposto. Ora non starò a rinfacciarvi i tanti migranti morti in Italia come in Spagna, in Grecia, in Francia, ogni volta che la sinistra si è trovata alla guida di queste nazioni. Né starò ad elencare le conseguenze dell'immigrazione senza freni nelle città europee, in balìa di quella folle ideologia chiamata ""no borders"". 
Cari colleghi, mi limito ad osservare con oggettività che su questi argomenti la vostra ipocrisia è paragonabile soltanto alla vostra incapacità di trovare delle soluzioni. Quand'è che potremo finalmente condividere il principio che, al di là dei nostri colori politici, l'immigrazione deve essere governata e non subita? Che non possiamo lasciare agli scafisti o alle milizie di mercenari il compito di stabilire chi ha diritto e chi non ha diritto di entrare in Europa? 
Nessuno ha mai pensato che il governo italiano potesse risolvere tutto in quattro mesi. L'immigrazione è un problema complesso: per fortuna, il governo ha le idee ben chiare. Di sicuro sappiamo che l'immigrazione è un problema europeo e come tale ha bisogno di una risposta europea.
Per questo valuteremo con attenzione la ""Comunicazione sulla gestione integrata delle frontiere europee"", lanciata ieri dalla Commissione. C’è bisogno di azioni urgenti, concrete ed efficaci. Serve il coraggio delle scelte giuste: non serve la strumentalizzazione politica del sangue, che è tipica di chi non dà valore alla vita.
"
Nicola PROCACCINI,2023-01-18,IT,Conclusions of the European Council meeting of 15 December 2022 (continuation of debate),https://www.europarl.europa.eu/doceo/document/CRE-9-2023-01-18-INT-3-037-0000_IT.html,"  Nicola Procaccini (ECR).   – Signora Presidente, onorevoli colleghi, è passato un tempo congruo dall'ultimo Consiglio europeo per valutare la decisione di porre finalmente un tetto al prezzo del gas, da cui dipende, come sappiamo, il prezzo di tutta l'energia elettrica. Ebbene, si è arrestata la speculazione sul mercato di Amsterdam e il prezzo del gas è crollato ieri a 51 euro e 40 centesimi per megawattora.
Uno dei degli avversari più irriducibili del price cap è stato il governo socialista tedesco, il cui ministro dell'Economia Robert Habeck, verde, ieri ha testualmente detto: ""è vero, ad agosto abbiamo distrutto il mercato del gas e fatto salire i prezzi fino a 350 euro per megawattora, ma dovevamo riempire gli stoccaggi e credo che abbiamo fatto la cosa giusta"". 
No, non è stata la cosa giusta, è stata una scelta suicida che ha arricchito Putin, che è costata 200 miliardi di euro ai cittadini tedeschi, decine di miliardi di euro ai cittadini italiani e che ha causato atroci sofferenze alle imprese e alle famiglie di tutta l'Europa. 
"
Nicola PROCACCINI,2023-01-17,IT,Human rights and democracy in the world and the European Union’s policy on the matter - annual report 2022 (debate),https://www.europarl.europa.eu/doceo/document/CRE-9-2023-01-17-INT-2-358-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, sappiamo che questa relazione del Parlamento ricorre annualmente, ma parlare di diritti umani e corruzione quest'anno, qui dentro, merita delle riflessioni appropriate.
Troppe volte se n'è parlato in modo strumentale per colpire dei governi politicamente invisi alle sinistre, salvo poi scoprire che dietro quegli attestati di ammirazione per i più illiberali regimi islamici, pronunciati da diversi esponenti della sinistra, c'erano delle motivazioni, direi, centinaia di migliaia di motivazioni davvero poco nobili.
Mi auguro che in futuro si possa tornare a dare un senso alle parole, a difendere gli indifesi, gli oppressi, le vittime dell'odio religioso, come le persone bruciate vive ieri, in Africa, soltanto perché cristiane nell'indifferenza e nel silenzio di tutti, anche delle istituzioni europee.
"
Nicola PROCACCINI,2022-12-14,IT,"Tackle the cost of living crisis: increase pay, tax profits, stop speculation (topical debate)",https://www.europarl.europa.eu/doceo/document/CRE-9-2022-12-14-INT-3-136-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, per far fronte alla crisi del costo della vita provocata dall'aumento del costo dell'energia, c'è una soluzione facile facile: fare il contrario di quanto stiamo facendo fino ad ora.
Innanzitutto bisogna fermare la speculazione sul prezzo del gas, da cui dipende il costo dell'energia elettrica in generale per famiglie e imprese. Purtroppo, nonostante la maggioranza degli Stati europei si sia espressa, già diversi mesi fa, sulla necessità di stabilire un tetto al prezzo del gas, ci sono pochi governi, ma evidentemente molto influenti, che stanno impedendo l'adozione di una misura così importante.
Questi governi costringono sé stessi e tutti gli altri dell'Unione europea, a bruciare miliardi di euro prelevandoli dai propri bilanci nazionali. Una scelta assurda, inspiegabile, che sta regalando enormi profitti agli speculatori che agiscono indisturbati sul mercato TTF di Amsterdam e, nello stesso tempo, questo blocco costituito da Germania, Olanda e Ungheria garantisce a Putin di aumentare le proprie entrate dalla vendita di gas all'Unione europea, in modo da poter finanziare i propri armamenti pur producendo meno gas.
Un'ora fa abbiamo onorato la resistenza del popolo ucraino. Ditemi che coerenza ci può essere in tutto questo, perché io proprio non lo capisco.
"
Nicola PROCACCINI,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-287-0000_IT.html,"  Nicola Procaccini (ECR).   – Signor Presidente, onorevoli colleghi, ieri è stato detto che la corruzione non è né di destra, né di sinistra. Personalmente io sono d'accordo con questo assunto, ma mi domando se anche i colleghi di sinistra siano d'accordo. Io temo di no, perché li abbiamo sentiti per anni raccontare la favola della loro superiorità morale.
Anche ieri sera questa narrazione falsa e ipocrita è risuonata negli interventi di alcuni capigruppo. Vedete, l'aspetto più rivoltante di questo scandalo sta nelle parole di chi ha spacciato un mese fa, qui dentro, il regime di Doha per un campione dei diritti umani e del progressismo, non solo per le ragioni che oggi comprendiamo un po' meglio, ma anche perché, a sinistra, ci si considera abilitati a stabilire chi è dalla parte giusta della storia, e chi invece no. È stato detto persino che noi occidentali avremmo molto da imparare dal Qatar in fatto di libertà e di diritti.
Questa ideologia perversa e pervasiva è la migliore alleata della corruzione e della repressione. C'è una domanda che dovremmo porci, non solo in quest'Aula: perché un regime islamico decide di pagare alcuni deputati europei e di investire così tanti soldi nello sport più popolare del mondo?
Non sta cercando un ritorno economico, si sta comprando la nostra cultura e il nostro modo di vivere. Tutti lo sanno, ma pochi si oppongono.
"
Nicola PROCACCINI,2022-12-12,IT,Outcome of COP27 (debate),https://www.europarl.europa.eu/doceo/document/CRE-9-2022-12-12-INT-1-104-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, l'unico risultato della COP27 è stato la creazione del fondo ""loss and damage"", soldi che verranno erogati dai paesi più sviluppati a quelli in via di sviluppo, malgrado questi ultimi si siano rifiutati di impegnarsi nella riduzione delle emissioni di gas serra.
Francamente non condivido questa ideologia che impone l'autoflagellazione all'Europa e alle più evolute democrazie del mondo, come se lo sviluppo fosse un crimine da espiare, ma ciò che contesto è il principio secondo cui chi inquina di meno, dovrà pagare chi inquina di più, che da questo trae anche un ingiusto vantaggio nella competizione economica mondiale. Non a caso tra i beneficiari ci sarà probabilmente la Cina, che da sola emette cinque volte la CO2 dell'intera Unione europea.
Arrivederci alla COP28, Commissario Timmermans, che si terrà negli Emirati Arabi Uniti, un altro paese campione di sostenibilità ambientale e di diritti umani, che sicuramente troverà degli estimatori in quest'Aula, come il Qatar.
"
Nicola PROCACCINI,2022-11-23,IT,The need for a European solution on asylum and migration including search and rescue (debate),https://www.europarl.europa.eu/doceo/document/CRE-9-2022-11-23-INT-3-040-0000_IT.html,"  Nicola Procaccini (ECR).   – Signor Presidente, onorevoli colleghi, sull'immigrazione, fino ad oggi, si è fatto ciò che ha preteso la sinistra. 
Il risultato qual è stato? Traffico di esseri umani, migliaia di morti in mare, migliaia di immigrati illegali sui nostri territori, lavoro in nero con salari da fame e nessun diritto garantito, manodopera a disposizione della criminalità organizzata, perdita di sicurezza nelle nostre città, uno squallido e politicizzato business dell'accoglienza alimentato dai soldi europei.
A fronte di questo fallimento, il centrodestra europeo, finalmente unito, propone un altro modello. Vogliamo contrastare le partenze illegali, realizzare centri di accoglienza nei paesi di origine e transito dove esaminare le domande di ingresso in Europa e dove stabilire chi ha diritto alla protezione internazionale perché fugge da guerre e persecuzioni, e chi invece no.
In questo modo diventerebbe possibile anche stabilire dei flussi legali e contenuti di migranti economici, funzionali allo sviluppo delle nostre città. Ai migranti legali dobbiamo garantire un viaggio sicuro e di potersi integrare con le nostre popolazioni. Nei confronti di tutti gli altri possiamo solo impegnarci nel favorire lo sviluppo delle nazioni da cui si origina la migrazione.
La nostra proposta è impregnata di buon senso e vera solidarietà, ma già so che verrà avversata dalla parte sinistra di questo Parlamento con le solite parole furiosamente ideologiche.
Ciò che alcuni qui dentro chiamano sprezzantemente fortezza Europa, noi chiamiamo, semplicemente, Europa. 
"
Nicola PROCACCINI,2022-11-23,IT,A truly interconnected Energy Single Market to keep bills down and companies competitive (topical debate),https://www.europarl.europa.eu/doceo/document/CRE-9-2022-11-23-INT-3-152-0000_IT.html,"  Nicola Procaccini (ECR).   – Signora Presidente, onorevoli colleghi, questo dibattito sulla crisi energetica rischia di essere uguale a tutti quelli già fatti finora e rischia di avere lo stesso risultato dei dibattiti precedenti: il nulla.
Sappiamo che se fosse stato introdotto il tetto al prezzo del gas, su cui si forma il prezzo di tutta l'energia elettrica, quando lo chiese la maggioranza degli Stati europei, ci saremmo risparmiati una sanguinosa emorragia economica per le famiglie e le imprese dell'Unione, oltre che per i 27 bilanci nazionali.
Soltanto ieri la Commissione si è degnata di prendere una posizione, proponendo un tetto assurdo a 275 euro per megawatt/ora, che scatta solo in condizioni impossibili da verificarsi, che non sarebbe entrato in vigore neppure nell'agosto scorso quando il prezzo del gas era arrivato a 350 euro. Non è un caso che gli speculatori ad Amsterdam ieri abbiano festeggiato con un rialzo improvviso. 
Mi spiace dirlo, ma questa proposta della Commissione è offensiva, per quanto è stupida e irrealistica. Francamente, potevate risparmiarvela.
"
Nicola PROCACCINI,2022-11-21,IT,Situation of human rights in the context of the FIFA world cup in Qatar (debate),https://www.europarl.europa.eu/doceo/document/CRE-9-2022-11-21-INT-1-124-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, questo dibattito sui diritti umani in Qatar arriva con dodici anni di ritardo. Affrontarlo oggi che il campionato mondiale è già iniziato suona ipocrita, e non è la prima volta che ciò accade in quest'Aula. 
Ciò di cui non si discuterà, purtroppo, è il motivo che spinge Doha a investire le sue grandi risorse economiche per ospitare il più popolare evento sportivo di tutto il pianeta. I soldi sono il mezzo, non sono il fine.
In questi dodici anni le squadre delle principali capitali d'Europa, Lisbona, Londra, Parigi, Monaco, Manchester, Barcellona, Madrid, Roma, Milano, sono state tutte controllate o sponsorizzate da Emirati Arabi e Qatar. La verità è che non esiste un soft power più efficace del calcio per diffondere l'islamismo nel mondo.
Ora è tardi per piangere sulla violazione dei diritti umani. Noi europei abbiamo messo in vendita il nostro modo di vivere e qualcuno l'ha comprato, ma siamo tutti diventati più poveri.
"
Nicola PROCACCINI,2022-11-09,IT,REPowerEU chapters in recovery and resilience plans (debate),https://www.europarl.europa.eu/doceo/document/CRE-9-2022-11-09-INT-1-171-0000_IT.html,"  Nicola Procaccini (ECR).   – Signor Presidente, onorevoli colleghi, signor Commissario Gentiloni, quando furono elaborati e approvati i PNRR ci trovavamo in un contesto geopolitico molto diverso da quello attuale.
Un anno fa in tutta Europa la produzione di energia non era una nostra priorità, purtroppo, neanche la produzione da fonti rinnovabili. Per esempio nel piano italiano, nella misura denominata ""rinnovabili e batterie"", fu stanziato soltanto un miliardo di euro rispetto ai 190 miliardi totali, 1 su190. Davvero poco!
Ben venga, dunque, la possibilità di emendare i piani nazionali in modo da poter investire sulla produzione di energia anche da fonti fossili come il gas, finché sarà necessario.
È stato un errore tragico rendersi dipendenti dall'importazione di energia dalla Russia e dalla Cina. Non facciamolo di nuovo, sbagliare è umano ma perseverare è diabolico.
"
Nicola PROCACCINI,2022-10-18,IT,Keep the bills down: social and economic consequences of the war in Ukraine and the introduction of a windfall tax (debate),https://www.europarl.europa.eu/doceo/document/CRE-9-2022-10-18-INT-2-032-0000_IT.html,"  Nicola Procaccini (ECR).   – Signor Presidente, signor Commissario, onorevoli colleghi, il costo della bolletta energetica non è più sostenibile per le famiglie e sta dando il colpo di grazia alle aziende produttive, ancora sanguinanti per la crisi economica scatenata dal COVID-19.
Ci sono molte misure che l'Unione europea avrebbe potuto prendere per contenere il costo dell'energia: il tetto al prezzo del gas, il disaccoppiamento dei prezzi energetici, la tassa sugli extraprofitti, gli acquisti comuni dai paesi terzi, ma nulla è stato fatto fino ad oggi. Vi ricordo che fu proprio l'approvvigionamento di energia dal carbone a indurre le prime nazioni europee a unirsi settant'anni fa. Dunque, quando noi conservatori diciamo che l'Unione europea dovrebbe occuparsi meno di tante piccole cose, ma dovrebbe occuparsi meglio di poche grandi cose, evidentemente non stiamo sbagliando.
Il tempo a nostra disposizione è sempre meno. È questo il momento per dare un senso all'esistenza dell'Unione europea, dopo sarà troppo tardi.
"
Nicola PROCACCINI,2022-10-05,IT,Russia’s escalation of its war of aggression against Ukraine (debate),https://www.europarl.europa.eu/doceo/document/CRE-9-2022-10-05-INT-3-048-0000_IT.html,"  Nicola Procaccini (ECR).   – Signor Presidente, onorevoli colleghi, questa guerra purtroppo ci coinvolge tutti, indirettamente sul piano militare, di sicuro sul piano economico. Due errori non vanno compiuti. Il primo è che non bisogna fare scelte solitarie, soprattutto in materia energetica. Il tetto al prezzo del gas e dell'energia elettrica, se dovesse finalmente arrivare nei prossimi giorni, arriverà comunque troppo tardi per le imprese e le famiglie d'Italia e d'Europa. Bisogna fare presto.
Il secondo errore da non fare è dividere il fronte interno. La campagna politica in atto contro alcuni governi conservatori è una clamorosa ingiustizia che colpisce proprio gli Stati europei che maggiormente stanno sopportando il peso della crisi geopolitica corrente. 
Sono italiano e non mi sfugge quale sarà il prossimo governo a finire nel mirino qui dentro. Mi auguro solo che l'odio delle sinistre per la democrazia non superi l'odio di Vladimir Putin per la democrazia, ma consentitemi di essere un po' pessimista in questo senso. 
"
Nicola PROCACCINI,2022-10-05,IT,Humanitarian situation after the devastating floods in Pakistan and the climate crisis (debate),https://www.europarl.europa.eu/doceo/document/CRE-9-2022-10-05-INT-3-308-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, prima di tutto desidero esprimere solidarietà e vicinanza nei confronti del popolo pakistano, anche a nome della delegazione per le relazioni con i paesi dell'Asia meridionale di cui sono presidente.
Proprio ieri ho incontrato l'ambasciatore e abbiamo fatto il punto sul dramma che si sta consumando in Pakistan, oltre che sugli aiuti che l'Europa sta portando in queste settimane. Un aiuto concreto che si è tradotto subito in circa 2,5 milioni di EUR a sostegno delle famiglie colpite dalle inondazioni. Certamente è poco, considerata la mole dei danni, ma questo finanziamento si aggiunge a due preziosi strumenti che rappresentano forse il meglio che possiamo offrire come europei sotto l'aspetto umanitario e tecnologico. Mi riferisco all'attivazione del nostro meccanismo di protezione civile e all'utilizzo del servizio satellitare europeo Copernicus per avere informazioni utili sulle aree più colpite del paese. 
Alla risposta immediata bisognerà aggiungere una efficace strategia di medio e lungo periodo. L'emergenza climatica ha mostrato in Pakistan il suo volto più crudele. Noi sappiamo che combatterla è difficile, ma se ne possono contenere le conseguenze peggiori con un'attenta politica di contrasto al dissesto idrogeologico. Facciamolo insieme, come ricorda un proverbio arabo: ""L'amicizia è un tesoro che non finisce mai"". 
"
Nicola PROCACCINI,2022-09-13,IT,Renewable Energy Directive (debate),https://www.europarl.europa.eu/doceo/document/CRE-9-2022-09-13-INT-2-181-0000_IT.html,"  Nicola Procaccini (ECR).   – Signor Presidente, onorevoli colleghi, la revisione della direttiva sulle rinnovabili ci trova in un contesto geopolitico molto diverso rispetto a un anno fa. Noi oggi possiamo essere coerenti con quanto affermavano allora: non molti altri qui dentro possono dire la stessa cosa.
L'aumento di energia da fonti rinnovabili è un obiettivo da raggiungere il prima possibile, a patto che si coniughi con l'obiettivo dell'autonomia energetica; a patto che non si baratti la dipendenza dalla Russia con la dipendenza dalla Cina; a patto che venga meno il massimalismo ideologico che impedisce lo sviluppo dei biocarburanti, la produzione da biomasse, l'installazione di pannelli fotovoltaici, la creazione dei bacini idroelettrici, l'esplorazione geotermica; a patto che si proceda subito con il disaccoppiamento del prezzo del gas dal prezzo dell'elettricità.
Noi vogliamo farlo veramente tutto questo. Ma voi?
"
Nicola PROCACCINI,2022-09-13,IT,EU response to the increase in energy prices in Europe (debate),https://www.europarl.europa.eu/doceo/document/CRE-9-2022-09-13-INT-2-290-0000_IT.html,"  Nicola Procaccini (ECR).   – Signora Presidente, onorevoli colleghi, l'escalation dei prezzi energetici in Europa è certamente cresciuta a causa dell'invasione russa dell'Ucraina ma è cominciata prima, in concomitanza con la ripresa post-COVID, a causa della speculazione finanziaria di cui è cronicamente vittima il mercato europeo dell'energia.
Qualunque misura verrà giustamente adottata per abbassare il costo in bolletta per imprese e famiglie sarà sempre insufficiente, fino a che non si avrà il coraggio di intervenire sulla speculazione finanziaria. Bisogna intervenire a monte e non a valle del problema. Cosa dobbiamo fare?
Lo sanno tutti. Ma non tutti vogliono farlo: è necessario introdurre un tetto al prezzo del gas ed è necessario disaccoppiare dal prezzo dell'elettricità. È necessario produrre più energia subito da fonti rinnovabili ma anche da fonti fossili, finché sarà necessario, perché l'autonomia energetica è il presupposto dell'indipendenza politica. Vale nei confronti della Russia come vale nei confronti della Cina.
Errare è umano, perseverare è diabolico.
"
Nicola PROCACCINI,2022-07-06,IT,Conclusions of the European Council meeting of 23-24 June 2022 (continuation of debate),https://www.europarl.europa.eu/doceo/document/CRE-9-2022-07-06-INT-3-092-0000_IT.html,"  Nicola Procaccini (ECR).   – Signor Presidente, onorevoli colleghi, il Consiglio europeo ha avuto un esito contraddittorio. Da un lato ha condannato la violenza dell'esercito russo e l'uso del gas per finanziare la guerra di Putin, dall'altro lato ha rimandato al prossimo autunno la possibilità di introdurre un tetto al prezzo del gas, consentendo così a Putin di venderne meno ma di guadagnarci di più.
Un anno fa il prezzo del gas era a 18 euro, ieri era a 170 euro per megawattora. Una situazione drammatica per imprese e famiglie, ma che evidentemente ad alcuni governi europei fa comodo, che poi è la stessa contraddizione per cui si ufficializza la candidatura dell'Ucraina nell'Unione europea, ma si tradisce la richiesta del governo ucraino di non escludere gas e nucleare dalla tassonomia delle fonti energetiche nel voto che stiamo per esprimere fra poco.
Mai come oggi servirebbe buonsenso nelle scelte geopolitiche, mai come oggi, al contrario, sembrano prevalere irrazionalità e ipocrisia.
"
Nicola PROCACCINI,2022-07-05,IT,Objection pursuant to Rule 111(3): Amending the Taxonomy Climate Delegated Act and the Taxonomy Disclosures Delegated Act (debate),https://www.europarl.europa.eu/doceo/document/CRE-9-2022-07-05-INT-2-275-0000_IT.html,"  Nicola Procaccini (ECR).   – Signor Presidente, onorevoli colleghi, il voto che stiamo per esprimere è la prova più evidente dell'ipocrisia, dell'estremismo ideologico e dell'ignoranza tecnologica che armano l'ambientalismo delle sinistre.
Escludere gli investimenti sull'energia nucleare dalla tassonomia europea è una scelta che favorisce il riscaldamento climatico dal momento che il nucleare non emette CO2 nell'aria. Ugualmente, escludere gli investimenti sull'estrazione di gas dai giacimenti europei è una scelta ipocrita, perché ci costringe ad acquistarlo dagli Stati Uniti, dall'Algeria, dal Qatar e dalla Russia, mantenendo quindi invariato il saldo delle emissioni globali, anzi aumentandole, visto che le centrali a gas sostituirebbero le centrali a carbone, che emettono il triplo delle emissioni di CO2 nell'aria.
E vi do una notizia: grazie ad alcuni ricercatori europei, italiani, fra poco tempo dal gas sarà possibile ottenere anche idrogeno pulito attraverso il processo di cracking, ma a voi che sognate di tornare all'età della pietra immagino interessi ben poco.
"
Nicola PROCACCINI,2022-06-23,IT,Gas storage (debate),https://www.europarl.europa.eu/doceo/document/CRE-9-2022-06-23-INT-2-023-0000_IT.html,"  Nicola Procaccini (ECR).   – Signor Presidente, onorevoli colleghi, vengo subito al punto. 
È giusto che gli Stati dell'Unione europea si adoperino per fare uno stoccaggio minimo e obbligatorio del gas, necessario a superare il prossimo inverno, ma è giusto che si introduca anche un tetto al prezzo del gas, perché non ha senso diminuire la dipendenza dal gas russo pagandolo ogni giorno sempre di più. E sarebbe il caso, per una volta, di ammettere qui dentro che non è stato certo Orban fino ad oggi ad impedire il tetto al prezzo del gas, ma altri governi europei, quelli più verdi e più ipocriti. 
La buona notizia è che questa ipocrisia ha una data di scadenza, che è la prossima plenaria di Strasburgo quando si voterà il parere sull'inclusione del gas nella tassonomia delle fonti per la transizione energetica. E allora voglio vedere come le sinistre europee riusciranno a spiegare un voto contrario al gas naturale. Un voto contrario alla realtà, un voto contrario alla sicurezza energetica e alla nostra libertà. 
"
Nicola PROCACCINI,2022-06-08,IT,"The human rights situation in Xinjiang, including the Xinjiang police files",https://www.europarl.europa.eu/doceo/document/CRE-9-2022-06-08-INT-3-321-0000_IT.html,"  Nicola Procaccini (ECR).   – Signora Presidente, onorevoli colleghi, è un'amara coincidenza che si discuta questa risoluzione sul rispetto dei diritti umani nello Xinjiang proprio nel giorno in cui questo Parlamento vota per accrescere ulteriormente la dipendenza energetica europea nei confronti del regime comunista cinese.
Dove si fabbricano i pannelli solari che compriamo in Europa? Dove si lavora il 95 % del polisilicio necessario a far funzionare le celle fotovoltaiche? In Cina, nei campi di rieducazione dello Xinjiang, dove sono in corso la carcerazione di un'intera etnia, lavori forzati, sterilizzazione delle donne, deportazione dei bambini, la cancellazione dell'identità e della cultura degli uiguri.
E neanche la difesa dell'ambiente può giustificare l'ipocrisia che attraversa questo Parlamento, perché sono proprio le centrali a carbone a mandare avanti il processo produttivo nello Xinjiang, quelle che fanno della Cina il più grande emettitore di CO2 nel mondo. Che ipocrisia!
"
Nicola PROCACCINI,2022-05-19,IT,"The REPowerEU Plan: European solidarity and energy security in face of Russia's invasion of Ukraine, including the recent cuts of gas supply to Poland and Bulgaria (debate)",https://www.europarl.europa.eu/doceo/document/CRE-9-2022-05-19-INT-2-094-0000_IT.html,"  Nicola Procaccini (ECR).   – Signor Presidente, signora Commissaria, onorevoli colleghi, sono bastate poche settimane per distruggere la vita di troppe persone in Ucraina, ma anche per distruggere la vostra utopia green, che in questi anni ha considerato prioritaria la riduzione delle emissioni di CO2 piuttosto che l'indipendenza energetica dell'Unione europea, con le sue conseguenze per la pace in Europa.
Farò solo un esempio, avendo solo un minuto. La Presidente von der Leyen, per giustificare l'inevitabile ricorso al gas, al nucleare, al carbone, ha annunciato con grande enfasi di voler ricoprire le nostre città con pannelli fotovoltaici. Ma chi è che produce la quasi totalità dei pannelli fotovoltaici e che possiede il monopolio dei minerali necessari per realizzarli? La Cina, ovvero il campione mondiale delle emissioni di CO2, della distruzione dell'ambiente, della repressione delle libertà, della violenza etnica e politica, un maestro irraggiungibile anche per la Russia di Vladimir Putin.
"
Nicola PROCACCINI,2022-03-09,IT,Batteries and waste batteries (debate),https://www.europarl.europa.eu/doceo/document/CRE-9-2022-03-09-INT-3-155-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, la cieca avanzata nella transizione energetica passa oggi da quest'Aula e trae nuova linfa dal contenuto di questa relazione, un documento che, nonostante alcuni sforzi apprezzabili, tradisce un'impostazione ideologica non tecnica, non realistica e neppure giustificata dal punto di vista ambientale, dato che è perlomeno impreciso affermare che un'auto elettrica inquini meno di un'auto a benzina.
Questa propensione acritica verso l'elettrico conferma un approccio non solo manicheo ma anche privo di una visione strategica che ci porta dritti dritti verso un'altra dipendenza energetica, quella dalla Cina, un paese che monopolizza, con la brutalità tipica dei regimi totalitari, i giacimenti di materie prime necessarie per la realizzazione delle batterie da cui dipendono le fonti rinnovabili. Davvero non vi è bastata la lezione di questi giorni? Correndo a tappe forzate verso una riduzione di emissioni di CO2 che impatterebbe solo sull'8 % di cui siamo responsabili su scala mondiale abbiamo rinunciato a estrarre gas dai nostri giacimenti, abbiamo rinunciato a gasdotti e rigassificatori, chiuso centrali nucleari, dismesso quelle a carbone, che oggi si vorrebbero riaprire in tutta fretta, ma, soprattutto, ci siamo resi schiavi dell'acquisto di energia dalla Russia, dal Qatar e da altri regimi nient'affatto liberali, cosa che ci impedisce, tra l'altro, di sanzionare in maniera efficace la folle guerra di Putin in Ucraina, un conflitto che potrebbe persino diventare apocalittico.
Ben venga allora la neutralità climatica, ma la nostra priorità politica, ve l'abbiamo ripetuto tante volte, deve essere l'indipendenza energetica, da cui dipende la tenuta del nostro sistema economico ma anche la nostra sovranità democratica.
Ci preoccupa la temperatura di 1 o 2 gradi più alta nel lungo periodo, ma i nostri figli ci chiedono innanzitutto di arrivarci al lungo periodo.
"
Nicola PROCACCINI,2022-02-16,IT,The EU priorities for the 66th session of the UN Commission on the Status of Women (continuation of debate),https://www.europarl.europa.eu/doceo/document/CRE-9-2022-02-16-INT-3-307-0000_IT.html,"  Nicola Procaccini (ECR).   – Signor Presidente, onorevoli colleghi, si discute dell'impatto dei cambiamenti climatici sulla condizione femminile e io, francamente, non riesco a capire come il riscaldamento globale possa avere un impatto diverso a seconda del genere sessuale.
Credo anche che in questo testo vi sia una visione discriminatoria delle donne, come quando si sovrappone la loro condizione con quella LGBTIQ, ignorando il fatto che una donna è una donna, a prescindere da chi ami o da chi sia attratta sessualmente.
In un altro passaggio si invita il Consiglio a riconoscere che ci sono dei mestieri tipicamente femminili, per esempio l'assistenza, e come questi siano neutri in termini di emissioni di CO2 nell'aria, e qui siamo al surrealismo.
Peccato, perché oggi poteva essere l'occasione per parlare di disparità salariale, della violenza contro le donne, dei diritti violati delle bambine, dello sfruttamento riproduttivo. Invece questo dibattito sembra una barzelletta che non fa nemmeno ridere.
"
Nicola PROCACCINI,2022-01-19,IT,Presentation of the programme of activities of the French Presidency (debate),https://www.europarl.europa.eu/doceo/document/CRE-9-2022-01-19-INT-3-065-0000_IT.html,"  Nicola Procaccini (ECR).   – Signora Presidente, onorevoli colleghi, un'Europa confederale con obiettivi comuni in politica estera, economia, cultura e difesa, ma che non violi la sovranità delle nazioni che la compongono: questa era l'idea di un suo predecessore, il Presidente De Gaulle. Purtroppo non è la Sua idea, Presidente Macron.
Io e il mio gruppo politico combattiamo democraticamente ma con fermezza il progetto di un superstato europeo che riduce le nostre nazioni a piccole entità amministrative dominate da una burocrazia gelida e senza volto. Così come rifiutiamo l'ipocrisia di voler fronteggiare l'immigrazione illegale chiudendo le frontiere interne, in modo che nessuno giunga dalla Francia in Italia, ma nello stesso tempo imponendo all'Italia e agli Stati di primo ingresso di tenere aperte le proprie frontiere verso l'esterno.
L'Europa non sarà mai uno Stato, ma è certamente una civiltà, da amare, da proteggere e da tramandare ai nostri figli, per questo ci battiamo.
"
Nicola PROCACCINI,2021-12-15,IT,The European Commission Guidelines on inclusive language (topical debate),https://www.europarl.europa.eu/doceo/document/CRE-9-2021-12-15-INT-3-134-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, mi scuserà se non la chiamo ""sedia"", come vorrebbero le linee guida per un linguaggio inclusivo, ma mi sentirei a disagio con la traduzione italiana di ""chair"" al posto di ""chairman"". Così come spero non si offenderà, Commissario Schinas, se Le faccio gli auguri di buon Natale anziché gli auguri di stagione, che non significano nulla ma che sono sugli schermi di tutti i computer del Parlamento europeo.
Questo dibattito è un'opportunità, perché le parole che usiamo qui dentro definiscono chi siamo, da dove veniamo e verso dove stiamo andando. Difendere l'uso della parola ""Natale"" o dei pronomi di genere maschile e femminile, oppure posizionare un piccolo presepe in ufficio significa difendere la cultura d'Europa. Siamo popoli diversi, ma siamo uniti dalla stessa radice cristiana, arricchita dalle esperienze e dai pensieri che hanno attraversato il nostro continente nel corso degli ultimi duemila anni. Quella radice determina le nostre convinzioni sulla laicità dello Stato, sul rispetto delle religioni altrui, su ciò che è giusto o sbagliato, persino su ciò che è bello o brutto.
È il cosiddetto stile di vita europeo, che Lei e noi dovremmo promuovere, ma che per qualcuno è un ostacolo al progresso. Non per noi conservatori. Per noi un albero senza radici è solo un pezzo di legno.
"
Nicola PROCACCINI,2021-11-24,IT,Outcome of the COP26 in Glasgow (debate),https://www.europarl.europa.eu/doceo/document/CRE-9-2021-11-24-INT-3-062-0000_IT.html,"  Nicola Procaccini (ECR).   – Signor Presidente, onorevoli colleghi, questo dibattito mi consente di essere più esplicito del solito. Ci sono due modi di essere ecologisti. Il primo è quello dei conservatori come noi, che si pongono l'obiettivo di conservare ciò che di bello e sacro hanno ricevuto in eredità dai propri genitori per poterlo trasmettere ai propri figli. E c'è un'altra categoria di ecologisti, quella degli orfani del comunismo, che confondono la difesa dell'ambiente con l'attacco al capitalismo, alle economie liberali e alle democrazie occidentali.
Ho una domanda per voi, colleghi: dove sono i Friday for Future contro il regime cinese, il più grande emettitore di CO2 al mondo? Dove sono le manifestazioni di solidarietà per i pescatori e i contadini rovinati dalle dighe del Mekong, per i prigionieri Uiguri nello Xinjiang o per i bambini nelle miniere cinesi di cobalto in Congo? Zero, nessuna protesta, né a Glasgow, né tantomeno a Pechino!
Alain Finkielkraut scrive: ""Il silenzio muore, il rumore prende dappertutto il potere. È la sola calamità ecologica di cui nessuno parla.""
"
Nicola PROCACCINI,2021-11-23,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other regulations (debate)",https://www.europarl.europa.eu/doceo/document/CRE-9-2021-11-23-INT-2-061-0000_IT.html,"  Nicola Procaccini (ECR).   – Signor Presidente, onorevoli colleghi, oggi ci esprimiamo per l'ultima volta sulla nuova politica agricola comune.
Anche per noi conservatori non è una misura perfetta. Avremmo preferito meno burocrazia e maggiore semplificazione, ma apprezziamo il bilancio maggiorato di 22 miliardi, il sostegno ai giovani agricoltori, gli aiuti in caso di crisi, l'attenzione alle indicazioni geografiche e ai regimi di qualità.
Apprezziamo, in particolare, l'equilibrio tra tutela ambientale e agricoltura, un obiettivo raggiunto malgrado la pressione ideologica a cui siamo stati sottoposti. Ecco, a Greta Thunberg che a coloro che ci hanno bombardato con e-mail piene di insulti, chiedendoci di bocciare la PAC, dico questo: la qualità dell'ambiente per alcuni è un vezzo, una moda, per gli agricoltori invece è una questione di vita o di morte.
Un ambiente sano è la condizione necessaria per prodotti agricoli sani, per poterli vendere al mercato e per poter sfamare le proprie famiglie, non quindi una moda.
"
Nicola PROCACCINI,2021-10-20,IT,The rise of right-wing extremism and racism in Europe (in light of recent events in Rome) (debate),https://www.europarl.europa.eu/doceo/document/CRE-9-2021-10-20-INT-3-177-0000_IT.html,"  Nicola Procaccini (ECR).   – Signora Presidente, onorevoli colleghi, il Partito Democratico ha ottenuto giovedì scorso che si tenesse questo dibattito, pensando forse di mettere in difficoltà il centrodestra italiano a pochi giorni dalle elezioni amministrative.
Ecco, io voglio ricordare a me stesso e a tutta l'Aula che il capo delegazione del Partito Democratico è uno di quelli che hanno votato contro la risoluzione di condanna di fascismo, nazismo e comunismo.
Questo dibattito è una vergogna, perché sporca vigliaccamente l'immagine dell'Italia all'estero e perché muove da un fatto inesistente; non esiste alcuna escalation dell'estremismo di destra in Europa, tantomeno a Roma. C'è stato un solo deprecabile episodio causato da pochi criminali già noti alle forze dell'ordine e a margine di una manifestazione pacifica di protesta contro l'obbligo di Green Pass per poter lavorare. Fine, nient'altro. 
Ma sono contento che si faccia questo dibattito, così ci date modo di parlare del rapporto 2021 di Europol sul terrorismo religioso e politico nell'Unione europea. Qui c'è scritto che gli unici attentati politici avvenuti in Italia sono di estrema sinistra, 24, e c'è scritto che gli unici attentati avvenuti in Europa di estrema sinistra sono avvenuti in Italia. Questo c'è scritto.
Mentre dai dati di Eurojust, l'agenzia, veniamo a sapere dell'escalation dei processi per attentati terroristici in Italia: ben 42 nell'ultimo anno, 19 di natura jihadista, 23 di sinistra, 0 per quanto riguarda l'estrema destra.
Nelle stesse ore in cui la sinistra otteneva la celebrazione di questo dibattito, l'Europa veniva bagnata dal sangue di David Amess, deputato conservatore britannico accoltellato a morte da un jihadista dentro una chiesa, e cinque passanti in Danimarca, quasi tutte donne, venivano uccise a caso da un jihadista con arco e frecce. Ecco, temo che di questo qui dentro non parleremo mai.
"
Nicola PROCACCINI,2021-10-07,IT,European Union Agency for Asylum (debate),https://www.europarl.europa.eu/doceo/document/CRE-9-2021-10-07-INT-4-015-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, l'Agenzia europea per l'asilo, purtroppo, non rappresenterà una svolta nella gestione del fenomeno migratorio.
Sappiamo tutti che sono stati i paesi europei di frontiera a frenare per anni la chiusura dei negoziati su questo regolamento e sappiamo che i negoziati si sono sbloccati quando ai paesi di frontiera è stato offerto il rinvio delle mansioni che dovrà svolgere l'Agenzia: un compromesso bizantino tipico dell'Unione europea. Ma sempre di un rinvio si tratta. Dal dicembre 2023 l'Agenzia avrà la possibilità di valutare i sistemi di asilo e di accoglienza nazionali, fino ad arrivare al commissariamento dello Stato vittima di una forte pressione migratoria. Per intenderci, Italia Spagna o Grecia possono dire addio già da adesso alla propria sovranità nazionale sull'accoglienza e l'asilo.
Continueremo a dirlo fino allo sfinimento: l'unico modo per alleviare la pressione migratoria è ridurre il numero degli arrivi e l'unica maniera per ridurre gli arrivi è fermare le partenze illegali dai paesi di origine e di transito. Allora sì che un sistema comune di asilo, con annessa Agenzia, avrebbe ragione di esistere.
"
Nicola PROCACCINI,2021-10-06,IT,European solutions to the rise of energy prices for businesses and consumers: the role of energy efficiency and renewable energy and the need to tackle energy poverty (debate),https://www.europarl.europa.eu/doceo/document/CRE-9-2021-10-06-INT-3-088-0000_IT.html,"  Nicola Procaccini (ECR).   – Signora Presidente, onorevoli colleghi, l'aumento del costo dell'energia sta massacrando imprese e famiglie in Europa, ma è solo l'inizio se la questione ambientale non verrà depurata dalla violenza ideologica delle sinistre.
La corsa al buio verso la transizione energetica rischia di danneggiare sia lo sviluppo economico che l'ambiente. E c'è di peggio: la strategia Timmermans rischia di danneggiare l'indipendenza politica dei popoli europei. Mentre noi discutiamo, la Russia gioca la sua partita e la Cina comunista, che è la nazione con le più alte emissioni di CO2 nel mondo, costruisce nuove centrali a carbone per rivendere all'Europa energia a prezzi sempre maggiori. Ed è sempre la Cina ad avere il monopolio delle materie prime per la produzione di batterie elettriche per lo stoccaggio delle rinnovabili.
Colleghi, la storia ci insegna che l'energia è un fattore geopolitico troppo importante e delicato per ridurlo a piccolo argomento da campagna elettorale permanente.
"
Nicola PROCACCINI,2021-09-15,IT,Media freedom and further deterioration of the Rule of law in Poland (debate),https://www.europarl.europa.eu/doceo/document/CRE-9-2021-09-15-INT-3-228-0000_IT.html,"  Nicola Procaccini (ECR).   – Signor Presidente, onorevoli colleghi, c'è un tentativo politico illegittimo di abbattere i governi conservatori eletti in Polonia e Ungheria, per sostituirli con governi di impronta socialista, e mi amareggia che il PPE si presti a questo disegno.
Nel perseguire questo tentativo, tutti i giorni assistiamo a una strumentalizzazione del concetto di Stato di diritto. Oggi con questa mozione si finisce addirittura nel ridicolo: sotto accusa c'è una legge che vuole proteggere i media nazionali dal rischio di finire in mani non europee, come quelle della Russia o della Cina per esempio. Nulla di male, ma la cosa ridicola è che questa legge neppure esiste, perché il Senato polacco pochi giorni fa l'ha bocciata, all'interno di una normale dialettica parlamentare come quella che si svolge normalmente in tutte le democrazie europee.
Ecco, a chi vorrebbe piegare la libertà del popolo polacco, voglio ricordare le parole di un grande uomo polacco, San Giovanni Paolo II: ""la fiducia non si conquista con la forza, bisogna meritarsela"".
"
Nicola PROCACCINI,2021-07-07,IT,Conclusions of the European Council meeting of 24-25 June 2021 (debate),https://www.europarl.europa.eu/doceo/document/CRE-9-2021-07-07-INT-3-058-0000_IT.html,"  Nicola Procaccini (ECR).   – Signora Presidente, onorevoli colleghi, il Consiglio europeo avrebbe dovuto occuparsi della lotta al Covid-19, di ripresa economica, di immigrazione, come richiesto dal premier italiano ed invece si è occupato di una legge nazionale sull'educazione sessuale nelle scuole, sul contrasto alla pedofilia, non una legge del governo Orbán, badate bene, ma una legge del parlamento ungherese, un parlamento libero e democratico che ha fatto la sua scelta, condivisibile o no, su una materia che i trattati non assegnano all'Unione europea ma agli Stati nazionali. Per questo oggi l'Ungheria viene minacciata di non avere i sette miliardi di euro che ha chiesto e che le spettano all'interno del Recovery Fund. 
L'atroce paradosso è che, nello stesso Consiglio europeo, non si è deciso di aiutare l'Italia e le nazioni mediterranee alle prese con l'ondata migratoria, ma si è deciso di elargire altri sette miliardi e mezzo di euro ad un vero regime antidemocratico come quello di Erdoğan in Turchia, affinché impedisca ai migranti di raggiungere la Germania dove guarda caso si vota tra pochi mesi. Questa è una vergogna, volevo dirvelo.
"
Nicola PROCACCINI,2021-06-24,IT,European Climate Law (continuation of debate),https://www.europarl.europa.eu/doceo/document/CRE-9-2021-06-24-INT-2-032-0000_IT.html,"  Nicola Procaccini (ECR).   – Signora Presidente, onorevoli colleghi, questa legge sul clima è un traguardo che condividiamo tutti. Per noi conservatori la conservazione dell'ambiente in buona salute, al fine di poterlo consegnare ai nostri figli, è addirittura un tema identificativo della nostra storia politica. Ciò che non possiamo condividere, invece, è l'inquinamento ideologico che purtroppo rovina alcune parti di questa legge.
Il forte condizionamento delle sinistre rischia di danneggiare gravemente il sistema produttivo europeo, così come rischia di danneggiare l'ambiente e i diritti umani nel mondo. Lo sappiamo tutti, ma pochi lo dicono, che l'Unione europea non sarà in grado di rispettare gli obiettivi che si sta dando se non consegnandosi nelle mani del regime comunista cinese, che detiene la gran parte delle materie prime necessarie alla transizione energetica e digitale.
Questa supremazia viene esercitata grazie alla devastazione di territori in Africa e in Asia, grazie allo sfruttamento degli uiguri e dei bambini delle miniere di cobalto in Congo. Abbiamo già visto nel secolo scorso come la strada verso l'inferno sia lastricata di buone intenzioni: non ripetiamo in questo secolo gli stessi errori.
"
Nicola PROCACCINI,2021-06-09,IT,"Rule of law situation in the European Union and the application of the Conditionality Regulation (EU, Euratom 2020/2092) (debate)",https://www.europarl.europa.eu/doceo/document/CRE-9-2021-06-09-INT-3-105-0000_IT.html,"  Nicola Procaccini (ECR).   – Signora Presidente, onorevoli colleghi, lo Stato di diritto è una cosa seria. È la più grande conquista della civiltà europea ed occidentale. Il punto di arrivo di un percorso lungo e nient'affatto facile. Non può essere utilizzato come arma di battaglia politica. Non vogliate ridurlo a strumento per indurre forzatamente un popolo a votare per un partito o per un altro. Oggi c'è una maggioranza di centrosinistra che utilizza lo Stato di diritto contro i governi di centrodestra, ritenuti colpevoli di voler rappresentare i valori in cui credono e per difendere i quali hanno ricevuto un mandato pienamente democratico. 
Domani potrebbe cambiare la maggioranza qui dentro, ma resterà lo scempio di questo attacco ingiusto e violento all'autodeterminazione dei popoli. Ricattare economicamente i popoli europei, persino di fronte alle conseguenze della peggiore pandemia dell'era moderna, è una scelta vile, che non rende onore ai padri fondatori di questa Unione, che non rende onore al nostro futuro insieme. 
"
Nicola PROCACCINI,2021-05-18,IT,Recent deaths in the Mediterranean and search and rescue at sea (debate),https://www.europarl.europa.eu/doceo/document/CRE-9-2021-05-18-INT-2-083-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, sappiamo da anni che se aumentano gli immigrati illegali in mare, aumentano anche le morti in mare: più partenze, più tragedie e più affari per i trafficanti di esseri umani, che spesso si avvalgono anche della collaborazione attiva delle navi di ONG, come dimostrato recentemente dalla giustizia italiana.
Noi della destra europea non possiamo accettare alcuna morte di alcun migrante, mentre è ormai chiaro come per le sinistre più radicali queste morti siano necessarie per alimentare la propria ideologia immigrazionista, anche detta no borders.
Noi crediamo che sia necessario un presidio navale in collaborazione con gli Stati africani; pensiamo che si debba stabilire prima della partenza chi ha diritto alla protezione internazionale e garantirgli un trasporto in Europa sicuro e gratuito, oltre che un lavoro e un'esistenza dignitosa.
Questa è la nostra soluzione per fermare le stragi in mare ma anche per dare sollievo alle nazioni di frontiera, come l'Italia o la Spagna, la cui tenuta sociale, sanitaria ed economica viene periodicamente travolta dal numero ingestibile degli arrivi.
Le Istituzioni europee abbiano finalmente il coraggio e l'onestà di scegliere la nostra proposta, invece di perseverare su una linea che fino ad oggi ha causato solo disperazione, dolore, disordine e illegalità.
"
Nicola PROCACCINI,2021-05-18,IT,Human rights protection and the EU external migration policy (debate),https://www.europarl.europa.eu/doceo/document/CRE-9-2021-05-18-INT-2-146-0000_IT.html,"  Nicola Procaccini (ECR).   – Signora Presidente, onorevoli colleghi, eccoci di nuovo qui, di fronte a un'altra occasione persa.
Dentro quest'Aula si discute di diritti umani nei paesi terzi e di come favorire l'attività immigrazionista delle navi ONG. Fuori da qui, in Spagna, un governo socialista ha appena schierato l'esercito per fronteggiare 6 000 immigrati arrivati in meno di 24 ore. 
Fuori da qui una nave ONG tedesca sta facendo sbarcare, in questo momento, 400 immigrati in Italia, malgrado già ne siano sbarcati oltre 15 000 dall'inizio dell'anno, il triplo dell'anno scorso.
Fuori da qui dittatori e scafisti fanno affari d'oro con l'ipocrisia dell'Unione europea, mentre i migranti che riescono a sopravvivere alle traversate in mare finiscono nelle mani della criminalità organizzata come manodopera a basso costo.
Qui dentro vi ripulite la coscienza, criticando gli Stati europei che non aprono le porte all'immigrazione; fuori da qui le città di Italia, Spagna, Grecia, Malta vengono trasformate in enormi campi profughi. 
Uscite da qui dentro e affrontate la realtà, per il bene di tutti!
"
Nicola PROCACCINI,2021-04-29,IT,"Blasphemy laws in Pakistan, in particular the case Shagufta Kausar and Shafqat Emmanuel",https://www.europarl.europa.eu/doceo/document/CRE-9-2021-04-29-INT-4-137-0000_IT.html,"  Nicola Procaccini (ECR).   – Signor Presidente, onorevoli colleghi, due coniugi cristiani Shagufta e Shafqat, tra l'altro analfabeti, sono stati condannati a morte per aver inviato un sms telefonico. Pochi giorni fa due infermiere cristiane sono state accusate di blasfemia per aver rimosso un adesivo contenente una citazione del Corano dal loro armadietto presso l'ospedale di Faisalabad. Potrei citare tanti altri casi simili: eppure è musulmana la maggior parte delle persone incarcerate, talvolta a vita, per violazione della legge sulla blasfemia in Pakistan. 
Ora, io ho grande rispetto per questo paese, il suo popolo, la sua cultura, per un governo che, nonostante la storica rivalità, sta aiutando l'India gravemente colpita dal COVID-19. Ma come presidente della delegazione per le relazioni l'Asia meridionale, io chiedo una revisione di questa legge, affinché non venga utilizzata come uno strumento per l'intolleranza religiosa, il fanatismo, la prevaricazione dei diritti umani. 
"
Nicola PROCACCINI,2021-04-28,IT,Digital Green Certificate - Union citizens - Digital Green Certificate - third country nationals - The accessibility and affordability of Covid-testing (debate),https://www.europarl.europa.eu/doceo/document/CRE-9-2021-04-28-INT-3-020-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, in tempi di pace anche solo discutere di questo certificato sarebbe folle. Purtroppo, questi non sono tempi di pace e l'emergenza sanitaria ci costringe ad escogitare soluzioni per tenere insieme il contenimento del coronavirus, le libertà personali e la ripresa economica delle nostre nazioni. 
Il turismo è forse il settore economico più colpito dalla pandemia. Non solo per questo, ma soprattutto per questo motivo, serve subito uno strumento che favorisca la libera circolazione delle persone. Non possiamo consentire forme scorrette di dumping turistico tra uno Stato e l'altro, come gli accordi bilaterali; non possiamo consentire che il disastroso ritardo nella campagna vaccinale dell'Unione europea possa diventare uno svantaggio competitivo rispetto alle nazioni più avanti nella somministrazione dei vaccini, come Israele, Stati Uniti o Gran Bretagna, quella Gran Bretagna che secondo molti qui dentro sarebbe precipitata all'inferno dopo la Brexit. 
Nello stesso tempo non possiamo obbligare i nostri concittadini a vaccinarsi se vogliono viaggiare. Proprio per evitare l'ingiusta discriminazione tra chi è vaccinato e chi non lo è, serve questo certificato. Basta dimostrare di essere negativi a un test anti-COVID svolto negli ultimi tre giorni oppure di essere guariti dalla malattia. Ciò che resta da sostenere nella proposta del Parlamento è la gratuità dei test anti-COVID, per non incorrere in una ulteriore discriminazione tra chi può permetterseli e chi no, ma soprattutto, per il nostro gruppo, per l'ECR, ciò che va cambiato è il nome: da ""certificato verde digitale"", che falsamente e strumentalmente ricorda la difesa dell'ambiente, in ""certificato UE COVID-19"". 
Non è solo un fatto simbolico: è un messaggio forte e chiaro che non si dovrà abusare di questo certificato e che, al termine della pandemia, non vogliamo più sentirlo neanche nominare. Dovrà essere soltanto il brutto ricordo di un orribile periodo storico.
"
Nicola PROCACCINI,2021-03-24,IT,Preparation of the European Council meeting of 25 and 26 March 2021 – Digital Green Certificate (debate),https://www.europarl.europa.eu/doceo/document/CRE-9-2021-03-24-INT-1-066-0000_IT.html,"  Nicola Procaccini (ECR).   – Signora Presidente, onorevoli colleghi, ci troviamo di fronte a un'emergenza sanitaria ma anche a un'emergenza economica.
Potersi spostare da uno Stato all'altro non è solo un piacere personale: è anche la condizione necessaria per la ripresa del turismo in tutta Europa. Imprenditori e lavoratori, insieme con le loro famiglie, hanno bisogno di riprendere la propria attività in sicurezza e velocità.
Per milioni di uomini e di donne il certificato verde digitale non sarà la panacea di tutti i mali, ma è certamente un punto di partenza fondamentale per mettere in sicurezza l'estate, rendendo omogenee le procedure di ingresso nei Paesi dell'Unione europea ed evitando un passaporto vaccinale obbligatorio, che sarebbe davvero discriminante per molti motivi.
L'estate è già alle porte. Mi auguro che la solita burocrazia europea o le solite paranoie ideologiche delle sinistre non ostacolino il cammino più veloce possibile del certificato in questo Parlamento: sarebbe un ulteriore, ingiusta violenza nei confronti dei cittadini italiani ed europei.
"
Nicola PROCACCINI,2021-03-10,IT,Declaration of the EU as an LGBTIQ Freedom Zone (debate),https://www.europarl.europa.eu/doceo/document/CRE-9-2021-03-10-INT-3-217-0000_IT.html,"  Nicola Procaccini (ECR).   – Signora Presidente, onorevoli colleghi, se il titolo di questa risoluzione fosse stato ""Unione europea zona di libertà per le persone di qualunque orientamento sessuale"", anziché LGBTIQ, l'avremmo votata favorevolmente anche noi, perché siamo contro qualunque discriminazione.
Ma il vostro obiettivo è un altro, è utilizzare questa risoluzione per attaccare il popolo polacco perché non vota come volete voi, tutto qui. Poi pensate inoltre che il progresso sia creare ogni giorno delle nuove categorie e sottocategorie sessuali, che a scuola si debbano insegnare fiabe dove ci sono principi che baciano altri principi, che si debba legalizzare la pratica odiosa dell'utero in affitto, voi pensate che sia moderno trasformare ogni desiderio in diritti, anche a costo di violare i diritti dei più indifesi, dei bambini.
Per voi questo è il futuro, per noi siete rimasti all'età della pietra, come i Flintstones.
"
Nicola PROCACCINI,2021-02-10,IT,Democratic scrutiny of social media and the protection of fundamental rights (debate),https://www.europarl.europa.eu/doceo/document/CRE-9-2021-02-10-INT-3-183-0000_IT.html,"  Nicola Procaccini (ECR).   – Signora Presidente, onorevoli colleghi, signora Commissaria, come ECR abbiamo chiesto questo dibattito perché sulle piattaforme digitali ormai si svolge la maggior parte delle nostre relazioni in ambito sociale, educativo, economico e politico, e non è possibile negarne la regolamentazione a delle multinazionali private, soprattutto se ciò condiziona le nostre democrazie. 
Può piacere o non piacere ciò che dice un semplice cittadino europeo o il Presidente degli Stati Uniti d'America in un determinato momento storico, ma la loro libertà di espressione può essere limitata o soppressa solo se a stabilirlo è un'autorità pubblica, contro la quale eventualmente appellarsi se si ritiene di aver subito un torto. Ciò che è illegale offline deve esserlo anche online, è stato detto poco fa. Giusto. Si tratta infatti della cosiddetta riserva di legge che è alla base dello Stato di diritto. 
"
Nicola PROCACCINI,2021-01-20,IT,Presentation of the programme of activities of the Portuguese Presidency (debate),https://www.europarl.europa.eu/doceo/document/CRE-9-2021-01-20-INT-3-146-0000_IT.html,"  Nicola Procaccini (ECR).   – Signora Presidente, onorevoli colleghi, signor Presidente Costa, la fase politica è certamente epocale. Vedremo se altrettanto memorabile sarà la vostra capacità di offrire una guida equilibrata ed efficiente: purtroppo a nessuno è sfuggito come gli accordi europei di giugno sull'acquisto dei vaccini siano stati traditi da chi si ritiene al di sopra di tutti gli altri Stati membri.
A proposito dei piani di ripresa dalla COVID-19, anche noi ravvisiamo il rischio che alcuni piani nazionali diventino l'occasione per elargire mance elettorali, piuttosto che per investimenti strategici di lungo periodo.
Infine vorrei menzionare due fascicoli decisivi. Il primo è il Digital Services Act: non può essere la policy aziendale di una piattaforma digitale americana o cinese a stabilire le regole della nostra convivenza economica, democratica e sociale. Il secondo è il nuovo patto sulla migrazione e l'asilo: non si scarichi il peso dell'immigrazione irregolare sugli Stati di frontiera, come il Suo e il mio. Buon lavoro, Presidente!
"
Nicola PROCACCINI,2020-12-16,IT,EU Security Union Strategy (debate),https://www.europarl.europa.eu/doceo/document/CRE-9-2020-12-16-INT-3-161-0000_IT.html,"  Nicola Procaccini (ECR).   – Signor Presidente, onorevoli colleghi, Commissario Schinas, a breve avremo una legislazione europea capace di conciliare l'urgenza di combattere la diffusione dei contenuti terroristici online con il diritto alla libertà di espressione. 
Questo risultato fondamentale porta il segno dell'ECR e del collega Jaki, relatore della proposta comune, che ringrazio. Purtroppo in questo dibattito e nel testo comune in votazione manca un elemento decisivo: la relazione tra immigrazione illegale e minaccia terroristica, sebbene molti in quest'Aula disconoscano questa relazione, non altrettanto fanno i governi interessati dai cosiddetti movimenti secondari di migranti, come dimostrano le parole del presidente Macron a seguito degli attentati di Nizza. 
Vorrei farvi notare che la chiusura delle frontiere interne e la contemporanea, assurda pretesa di mantenere aperte le frontiere esterne rappresentano una ingiusta distribuzione delle responsabilità fra gli Stati membri in materia di immigrazione, una minaccia alla sicurezza dei nostri concittadini e il tradimento del concetto di Unione europea.
"
Nicola PROCACCINI,2020-11-25,IT,The new LGBTIQ Equality Strategy (continuation of debate),https://www.europarl.europa.eu/doceo/document/CRE-9-2020-11-25-INT-3-198-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, io credo che, indipendentemente dal sesso e dall'orientamento sessuale, a tutti i cittadini europei debbano essere garantiti gli stessi diritti e la stessa protezione giuridica.
Ora io mi domando se questa affermazione che ho appena fatto è razzista. Al contrario, io ritengo che sia razzista suddividere le persone in base a una serie infinita di categorie e sottocategorie sessuali, come fa questa relazione: L, G, B, T, Q, I, A, P, K, se vogliamo aggiornare la lista alle 17.05 di oggi. Siamo arrivati a nove, senza considerare le vecchie, obsolete categorie di maschio e femmina.
A me pare ridicolo e anche un po' sospetto, se devo leggere pagina 20 di quella relazione, in cui si afferma che le organizzazioni locali riceveranno sostegno tramite finanziamenti economici da parte dell'Unione europea.
"
Nicola PROCACCINI,2020-11-24,IT,Situation of Fundamental Rights in the European Union – Annual Report for the years 2018-2019 (debate),https://www.europarl.europa.eu/doceo/document/CRE-9-2020-11-24-INT-2-055-0000_IT.html,"  Nicola Procaccini (ECR).   – Signor Presidente, onorevoli colleghi, questa relazione è un manifesto della cosiddetta ideologia ""woke"", che tanto va di moda: una critica ai cittadini dell'Unione europea per la loro cultura retrograda, per il loro razzismo, per l'omofobia LGBT, per la loro islamofobia, per la mancanza di solidarietà nei confronti dei migranti.
Io speravo che in questa relazione vi fosse almeno una parola anche sul diritto a poter pregare in una chiesa, o a poter disegnare una vignetta, o a poter insegnare in una scuola senza rischiare di essere decapitati. Invece, a proposito di immigrazione legale, non è forse anche un diritto fondamentale quello alla sicurezza dei cittadini europei, spesso garantita da quegli agenti di polizia ingiustamente criminalizzati nella relazione? Per non parlare della libertà di iniziativa politica o di pensiero, spesso represse con l'accusa di violare lo Stato di diritto.
Ha ragione il professor Kleinermann, che dice: ""sono fuggito dalla Romania comunista e oggi mi ritrovo a battermi in Occidente contro la stessa ideologia"". Ecco, noi siamo con lui.
"
Nicola PROCACCINI,2020-11-12,IT,"The impact of COVID-19 measures on democracy, fundamental rights and the rule of law (debate)",https://www.europarl.europa.eu/doceo/document/CRE-9-2020-11-12-INT-2-027-0000_IT.html,"  Nicola Procaccini (ECR).   – Signora Presidente, onorevoli colleghi, pensavo che questa discussione fosse l'occasione per trattare argomenti delicati come l'espropriazione di alcuni parlamenti nazionali dei poteri di indirizzo e di controllo, che in alcuni casi crea scandalo e in altri no, a seconda del colore politico. Invece ci ritroviamo una lista di chi sarebbe per propria natura più colpito dalla pandemia, ovvero immigrati illegali, alcune minoranze etniche, gay, lesbiche, bisessuali, transessuali e intersessuali...
Mi dispiace, ma questa mania di creare elenchi di presunti discriminati è una realtà discriminatrice inaccettabile: tutti i cittadini sono colpiti, indipendentemente dall'origine etnica e dall'orientamento sessuale. Purtroppo è la solita ideologia che impregna i banchi a sinistra di quest'Aula. Così questa discussione diventa un'occasione persa, e ne sono davvero dispiaciuto.
"
Nicola PROCACCINI,2020-11-11,IT,Fighting terrorism and the right to freedom of expression and education (debate),https://www.europarl.europa.eu/doceo/document/CRE-9-2020-11-11-INT-1-130-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, prima di tutto devo constatare come sia un grave errore l'assenza dell'aggettivo ""islamico"" dal titolo di questa discussione, come dall'intervento appena pronunciato dal Commissario Johansson. La paura di associare una motivazione religiosa agli attentati terroristici che hanno insanguinato l'Europa in questi giorni, come negli ultimi vent'anni, ci impedisce di prevenirli, oltre che di contrastarli.
La paura di nominare l'Islam costituisce la più eclatante dimostrazione dell'efficacia della lotta terroristica, che non vuole solo mietere vittime tra gli infedeli ma vuole soprattutto cambiare il nostro modo di pensare, di vivere e di esprimerci.
La paura di nominare l'Islam ci impedisce di far emergere un pensiero di secolarizzazione tra gli islamici, di dare coraggio a coloro tra i musulmani che vogliono vivere in pace in Europa, professando legittimamente la loro religione.
La paura di dare alle cose il loro nome ci porta a nascondere le radici culturali dei nostri diritti di libertà, che sono religiose: sono radici cristiane, non fate finta di non saperlo! Dove pensate che abbiamo imparato a dare a Cesare quel che è di Cesare e a Dio quel che è di Dio? Chi ci ha detto di porgere l'altra guancia se offesi? Chi ci ha insegnato a rispettare le donne, considerandole al pari degli uomini, e chi ci ha comandato di difendere gli oppressi?
La paura di fare le giuste scelte, anche nel contrasto all'immigrazione illegale, non solo scopre il fianco delle nostre città e delle nostre scuole alla violenza terroristica, ma nello stesso tempo ci impedisce di individuare a monte chi ha bisogno di protezione umanitaria, chi davvero vuole condividere il nostro sistema di valori, possibilmente senza essere costretto a mettersi nelle mani degli scafisti o rischiando di perdere la vita in mare, come è accaduto anche oggi. Dobbiamo governare le partenze per non essere costretti a gestire gli arrivi. Non sappiamo più in che maniera dirvelo!
Io concludo con un ammonimento di un grande scrittore italiano, Cesare Pavese: ""ricordati sempre che i mostri non muoiono, ciò che muore è la paura che ti incutono"". Coraggio, Europa!
"
Nicola PROCACCINI,2020-10-21,IT,Deforestation (debate),https://www.europarl.europa.eu/doceo/document/CRE-9-2020-10-21-INT-3-196-0000_IT.html,"  Nicola Procaccini (ECR).   – Signor Presidente, onorevoli colleghi, il fatto che in questo Parlamento si parli di deforestazione è già di per sé positivo. Il problema va affrontato, non trascurato, a patto che lo si faccia tenendosi a distanza dal solito estremismo ambientalista a cui non importa nulla dei dati scientifici. 
Noi sappiamo che il nostro pianeta è sempre più verde, come documentano gli studi scientifici degli ultimi anni. Questo per effetto di alcune scelte politiche maturate lontano da qui, paradossalmente anche per effetto del riscaldamento globale. Dopodiché, sappiamo d'altra parte che la grave deforestazione tropicale non può essere compensata dalla riforestazione che viene compiuta in altre zone del mondo.
Ben venga dunque una particolare attenzione sul consumo del territorio boschivo, solo attenzione a non gravare le aziende europee di ulteriori oneri di natura geopolitica, perché non sarebbe giusto nei loro confronti, soprattutto in un momento come questo. 
"
Nicola PROCACCINI,2020-07-08,IT,A comprehensive Union policy on preventing money laundering and terrorist financing – Commission's Action plan and other recent developments (debate),https://www.europarl.europa.eu/doceo/document/CRE-9-2020-07-08-INT-1-131-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, il riciclaggio di denaro sporco e il finanziamento delle organizzazioni terroristiche sono le due facce di un nemico potente e pericoloso.
Per questo motivo non devono esserci zone d'ombra nell'impegno dell'Unione europea e, personalmente, ne individuo almeno due sulle quali voglio porre l'attenzione: innanzitutto mi preoccupa che una certa parte politica voglia schermare a priori le ONG soltanto per ragioni ideologiche o perché nella loro ragione sociale c'è la denominazione ""senza scopo di lucro"". Credo che sia necessaria, invece, la massima trasparenza, sia nei rapporti che le ONG intrattengono nell'esercizio della loro attività, sia nelle loro fonti di finanziamento. Sarebbe una garanzia di legalità per tutti.
Vi sono poi alcuni Stati membri che in modo sleale conducono politiche fiscali aggressive, hanno una legislazione molto permissiva sull'utilizzo del denaro pubblico e, in più, garantiscono una protezione dei dati bancari praticamente impenetrabile dalle forze di polizia internazionale.
Io ritengo che tutto questo sia inaccettabile e da correggere prontamente.
"
Nicola PROCACCINI,2020-06-18,IT,Situation in the Schengen area following the Covid-19 outbreak (debate),https://www.europarl.europa.eu/doceo/document/CRE-9-2020-06-18-INT-2-113-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, questa crisi ha reso evidente il dirottamento dell'idea di Europa concepita anni fa, l'assenza di un coordinamento scientifico nel fronteggiare l'emergenza sanitaria, l'assenza di solidarietà economica che vedremo meglio nei prossimi giorni, il capovolgimento del principio di Schengen di cui stiamo parlando oggi.
In modo disordinato è venuta meno la libertà di circolazione delle persone e delle merci in Europa, mentre si è preteso di aprire le porte dell'Europa nei confronti dell'immigrazione extraeuropea. Tre giorni fa abbiamo persino omaggiato, in commissione LIBE, una delle navi ONG che ha fatto sbarcare centinaia di migranti in Italia, mentre gli italiani in quei giorni morivano a centinaia ogni giorno. Tutto questo non è Europa. Mi dispiace, non so come si chiami, ma è altro. 
"
Nicola PROCACCINI,2020-05-14,IT,Emergency Legislation in Hungary and its impact on the Rule of Law and fundamental rights (continuation of debate),https://www.europarl.europa.eu/doceo/document/CRE-9-2020-05-14-INT-2-023-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, i decreti emessi dal governo sono frutto di poteri illegittimi. I decreti del premier senza termini di durata sono incostituzionali. Limitare le libertà con un decreto governativo è un atto in tutto contrario alla Costituzione. Sono le parole di Sabino Cassese, Annibale Marini e Antonio Baldassarre, tre dei tanti giudici costituzionali - alcuni anche presidenti della Corte costituzionale - che in Italia hanno condannato pubblicamente la violazione dello Stato di diritto.
In Ungheria un parlamento democraticamente eletto ha attribuito, con una votazione nel parlamento, poteri straordinari al suo governo per fronteggiare l'emergenza sanitaria.
Ora io vi chiedo, colleghi, in quale delle due nazioni si sta violando lo Stato di diritto? La verità la conoscete meglio di me: volete sottomettere due popoli, l'Ungheria e la Polonia, perché dovete, dopo aver provato a sopprimerli con l'oppressione....
(Il Presidente toglie la parola all'oratore)
"
Nicola PROCACCINI,2020-03-26,IT,European coordinated response to the COVID-19 outbreak (debate),https://www.europarl.europa.eu/doceo/document/CRE-9-2020-03-26-INT-1-100-5000_IT.html,"  Nicola Procaccini (ECR),  per iscritto. – L'immagine che l'Europa sta offrendo ai nostri cittadini, non soltanto preoccupati in ragione della drammatica crisi sanitaria ma, in molti casi, letteralmente piegati dai danni economici provocati dalle misure di contenimento dell'epidemia, è il fotogramma di un elefante amministrativo intrappolato nella palude della burocrazia, e la rappresentazione di un'organizzazione sovranazionale politicamente disorientata.
L'egoismo di alcuni Stati membri sta paralizzando la necessità di rendere chiaro, nella pratica, che la crisi dovuta alla Covid-19 riguarda ogni singolo Paese.
Soltanto un'assunzione comune delle responsabilità, che passi dalla condivisone del debito scaturito dall'emergenza, potrebbe contribuire, sebbene limitatamente, a ripristinare una parvenza di solidarietà a livello comunitario. Se l'emergenza sanitaria continuerà ad essere sfruttata opportunisticamente, e immoralmente, da parte dei ""soliti noti"", allo scopo di imporre le proprie agende economico-finanziarie nazionali, assisteremo a una definitiva e giustificata archiviazione del progetto europeo.
"
Nicola PROCACCINI,2020-02-13,IT,Farm to Fork Strategy - the key role of farmers and rural areas (debate),https://www.europarl.europa.eu/doceo/document/CRE-9-2020-02-13-INT-4-050-0000_IT.html,"  Nicola Procaccini (ECR).   – Signor Presidente, onorevoli colleghi, la strategia dai campi agricoli alla tavola è largamente condivisa sia dai coltivatori che dai consumatori, specialmente nella mia nazione, l'Italia. D'altra parte non è una strategia economicamente neutra. La giusta scelta dell'agricoltura sostenibile appesantisce il costo di produzione e di conseguenza il prezzo di acquisto dei prodotti. 
Penso in particolare all'agricoltura biologica e alla lotta all'agricoltura intensiva. Per questo, senza un sostegno economico adeguato, senza una PAC che tuteli i piccoli e medi agricoltori rispetto alle grandi aziende, rischiamo solo di fare demagogia ambientalista e niente di più. 
Anche l'etichettatura alimentare sarà decisiva. Informare correttamente i consumatori sulle origini territoriali e sulle proprietà nutritive degli alimenti non può essere considerato un optional ma un dovere da parte dell'Unione europea. Buon lavoro Commissario. 
"
Nicola PROCACCINI,2020-02-12,IT,False and Authentic Documents Online (FADO) system (debate),https://www.europarl.europa.eu/doceo/document/CRE-9-2020-02-12-INT-3-468-0000_IT.html,"  Nicola Procaccini (ECR).   – Signor Presidente, onorevoli colleghi, l'accordo in votazione ha una natura tecnica, ma ci sono almeno due connotati politici che vorrei sottolineare. Innanzitutto, la frode documentale rappresenta una grave minaccia per tutti quanti noi e la cooperazione fra gli Stati membri che è insita nel sistema FADO rappresenta un successo evidente, uno di quei casi in cui il concetto di ""più Europa"" viene declinato in modo funzionale e non strumentale. 
Il secondo dato politico, purtroppo molto meno positivo, è riassumibile nella definizione ""minimizzazione dei dati"". Le limitazioni introdotte per il recupero dei dati personali rappresentano un'occasione mancata per contrastare efficacemente la criminalità organizzata e l'immigrazione irregolare. Per l'ennesima volta la sinistra in questo Parlamento dimostra il proprio scollamento dalla realtà. 
"
Nicola PROCACCINI,2020-02-11,IT,"Fighting against antisemitism, racism and hatred across Europe (debate)",https://www.europarl.europa.eu/doceo/document/CRE-9-2020-02-11-INT-2-321-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, sarebbe bastato essere dentro quest'Aula due ore fa per ascoltare parole di odio ed antisemitismo. Due ore fa il popolo di Israele è stato accusato di: apartheid, sfruttamento dei palestinesi, violenta annessione, violazione dei diritti umani, violazione del diritto internazionale, crimini di guerra.
A dire queste cose sono gli stessi che nascondono le responsabilità del radicalismo islamico nei confronti della maggior parte degli attacchi antisemiti in Europa, sono gli stessi che contestano al popolo ebraico il diritto di poter praticare le proprie tradizioni religiose in Europa. Allora forse ha ragione Goldschmidt, il presidente della Conferenza dei rabbini europei, che poche settimane fa in Italia ha detto: ""Oggi i maggiori problemi li abbiamo dalle sinistre, questa è la grande novità sul fronte dell'antisemitismo"". 
"
Nicola PROCACCINI,2020-01-16,IT,"Nigeria, notably the recent terrorist attacks",https://www.europarl.europa.eu/doceo/document/CRE-9-2020-01-16-INT-4-098-0000_IT.html,"  Nicola Procaccini (ECR).   – Signora Presidente, onorevoli colleghi, voteremo a favore per condannare la persecuzione dei cristiani in Nigeria e perché almeno ne stiamo parlando, ma non posso ignorare come nell'articolato di questa risoluzione sia stata cancellata la parola ""cristiani"" nei confronti degli uomini e delle donne che ogni giorno vengono umiliati, torturati e uccisi in Nigeria, soprattutto durante il Natale o ""Season's greetings"", come ipocritamente viene chiamato qui dentro.
Proprio ieri l'ONG Open Doors ha reso noto che gli attacchi nei confronti dei cristiani sono stati 260 milioni e 2 983 gli omicidi. È il numero più alto di sempre, più dell'attacco alle Torri gemelle, in un solo anno, nel 2019, ma erano solo 50 le nazioni messe sotto osservazione e in questa orribile classifica la Nigeria non è neppure tra le prime dieci.
"
Nicola PROCACCINI,2020-01-15,IT,Ongoing hearings under article 7(1) of the TEU regarding Hungary (debate),https://www.europarl.europa.eu/doceo/document/CRE-9-2020-01-15-INT-3-458-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, c'era una volta un governo legittimato da elezioni democratiche. C'era una volta la libertà di autodeterminazione, il diritto di proteggere le proprie frontiere, di amare le proprie radici religiose e culturali, ma venne il guardiano rosso dei trattati, Frans Timmermans, armato di socialismo, burocrazia, arroganza, e venne l'articolo 7.
Questa storia si svolge in Ungheria o in Polonia, ma potrebbe accadere ovunque. Unum castigabis, centum emendabis: con l'uso politico dell'articolo 7 si vuole colpire un popolo per educarne cento.
Chi siede tra questi banchi non avrà mai la presunzione di considerarsi superiore alla propria gente, ma pensiamo di conoscerla, e allora ve lo dico prima: preparatevi a un nuovo procedimento ex articolo 7 non appena anche in Italia, al suo popolo, verrà data la possibilità di votare.
"
Nicola PROCACCINI,2019-12-18,IT,Compatibility between the current EU - Mercosur Free Trade Agreement and the Commission's proposal for a European Green Deal (topical debate),https://www.europarl.europa.eu/doceo/document/CRE-9-2019-12-18-INT-3-367-0000_IT.html,"  Nicola Procaccini (ECR).   – Signora Presidente, onorevoli colleghi, il dibattito di oggi è molto interessante perché ci mostra due volti. C'è il volto ambientalista di chi è orfano dell'ideologia comunista e sta cercando una nuova ideologia per dare un senso alla propria attività politica e finisce per colpire l'economia e quei lavoratori di cui nel secolo scorso si professava difensore. 
Il secondo volto è quello di chi si riempie la bocca di formule evocative come il Green New Deal, ma poi se ne frega della difesa dell'ambiente, perché l'unico verde per cui prova interesse è il colore dei soldi. Mi riferisco a quegli Stati europei che, grazie al trattato con il Mercosur, potranno vendere più facilmente automobili di grossa cilindrata, a discapito del settore agroalimentare europeo che ne verrà gravemente danneggiato. A tenere insieme i due volti, come in un quadro di Pablo Picasso, c'è solo la vostra ipocrisia. 
"
Nicola PROCACCINI,2019-12-16,IT,Commemoration of the 30th anniversary of the Romanian revolution of December 1989 (debate),https://www.europarl.europa.eu/doceo/document/CRE-9-2019-12-16-INT-1-043-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, oggi celebriamo l'ultimo atto di quella straordinaria stagione di popolo e di libertà che abbiamo vissuto in Europa nel 1989. 
Celebriamo il coraggio di migliaia di uomini e donne, che in Romania hanno sacrificato la loro vita affinché i loro figli potessero vivere in una nazione finalmente libera dall'oppressione comunista. 
E voglio per questo citare le parole di un grande intellettuale ed artista cristiano rumeno, Camilian Demetrescu: “Eravamo rassegnati a vivere per sempre fuori dalla nostra terra in questo Occidente che non poteva o non voleva capire che l'utopia comunista era già condannata dalla storia, non rimaneva che la sconcertante ipotesi del miracolo. Per questo, in quei giorni in tutto il paese si accesero candele alle finestre.” Ebbene, il miracolo avvenne, ma fu intriso di sangue ed è giusto che la mozione chieda conto, anche se sono passati molti anni. 
Infine, perché non sia solo retorica, perché i valori germogliati dalla rivoluzione rumena continuino a fiorire nel mondo, voglio rivolgere un pensiero ai giovani di Hong Kong, perseguitati oggi dal regime comunista cinese nel disinteresse del mondo. Di nuovo sognatori coraggiosi, al pari dei giovani di Timisoara e di Bucarest, al pari dei giovani di piazza Tienanmen in quello straordinario 1989. 
"
Nicola PROCACCINI,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-266-0000_IT.html,"  Nicola Procaccini (ECR).   – Signora Presidente, onorevoli colleghi, l'Italia sta vivendo momenti di grande sofferenza a causa di eventi meteorologici sempre più violenti, che colpiscono un territorio di grande bellezza ma drammaticamente fragile.
Quasi il 90 % dei miei connazionali, è stato già detto, vive all'ombra del rischio idrogeologico e nel 2018, l'anno scorso, decine di migliaia sono state le frane, come purtroppo decine sono state le vittime di quelle frane. Io stesso, prima di diventare deputato europeo, sono stato per molti anni sindaco della mia città e ho dovuto piangere la scomparsa di troppi miei concittadini.
Serve concretezza e serve ora. Serve investire nella strategia della prevenzione, investimenti economici da scomputare dal rapporto deficit-PIL imposto dall'Unione europea, e serve sostenere il sistema della Protezione civile delle nostre nazioni, perché quando arriva il momento del bisogno servono uomini e mezzi pronti a intervenire e non le parole vuote della politica.
"
Nicola PROCACCINI,2019-11-26,IT,Measures to address the impact on European agriculture of the WTO ruling on the Airbus dispute (debate),https://www.europarl.europa.eu/doceo/document/CRE-9-2019-11-26-INT-2-400-0000_IT.html,"  Nicola Procaccini (ECR).   – Signora Presidente, onorevoli colleghi, come gruppo ECR sosterremo la proposta di risoluzione comune perché tutti gli Stati membri dell'Unione europea sono danneggiati dai dazi statunitensi e le aziende agroalimentari sono le più danneggiate in assoluto.
Ma per amore della verità due cose vanno dette e sottolineate. Innanzitutto, la causa legale presso l'OMC per gli illegittimi sussidi dati dall'Unione europea ad Airbus risale a quindici anni fa ed è stata portata avanti da ben tre Presidenti americani, sia repubblicani che democratici. In secondo luogo, i sovvenzionamenti europei al consorzio franco-tedesco Airbus hanno danneggiato non solo l'americana Boeing ma anche altre aziende europee, come per esempio l'italiana Fincantieri-Leonardo.
Purtroppo a rimetterci sono soprattutto gli agricoltori, gli allevatori, i produttori italiani ed europei. Per questo chiediamo delle compensazioni concrete e immediate nei loro confronti.
"
Nicola PROCACCINI,2019-11-14,IT,"Situation in the hotspots on the Greek islands, in particular the case of Moria (debate)",https://www.europarl.europa.eu/doceo/document/CRE-9-2019-11-14-INT-2-064-0000_IT.html,"  Nicola Procaccini (ECR).   – Signora Presidente, onorevoli colleghi, cambia continuamente il titolo dei dibattiti ma la discussione resta sempre la stessa, perché evidentemente non si hanno chiare le ragioni del dibattito. 
Innanzitutto nessuno si occupa mai delle cause dell'emigrazione, non se ne parla mai. Secondo, l'ideologia ""no border"", che ritiene che i confini tra i popoli siano delle sovrastrutture, esattamente come nel secolo scorso considerava la proprietà privata una sovrastruttura.
E poi, terzo, l'ipocrisia di affidarsi a un sultano capriccioso e imprevedibile come Erdogan, affidando le redini del futuro dell'Unione europea ad una nazione non europea. E questo la dice lunga sull'ipocrisia di tutti quelli che si definiscono, qui dentro, europeisti.
"
Nicola PROCACCINI,2019-10-24,IT,Egypt,https://www.europarl.europa.eu/doceo/document/CRE-9-2019-10-24-INT-4-048-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, è giusto che quest'Aula sostenga la difesa dei diritti civili in Egitto. 
Condivido l'invito ad un rispetto delle diverse religioni, particolarmente di quella cristiana, e condivido l'invito ad una maggiore collaborazione con le autorità italiane per l'individuazione dei responsabili del brutale omicidio di Giulio Regeni.
Tuttavia, non è la prima volta che mi ritrovo a manifestare il mio disappunto per l'approccio manicheo con cui questo Parlamento esprime le proprie posizioni politiche. È il metodo che individua nella demonizzazione di questo o quel nemico la soluzione semplice a problemi molto complessi. 
Per questo voglio sottolineare l'approccio più equilibrato e giusto della mozione presentata dall’onorevole Fotyga del gruppo ECR: una condanna nei confronti del governo al-Sisi non può e non deve essere intesa come una chiusura nei confronti di un interlocutore fondamentale nell'ambito economico, ma soprattutto nell'ambito della lotta al terrorismo islamico.
"
Nicola PROCACCINI,2019-10-23,IT,The Turkish military operation in northeast Syria and its consequences (debate),https://www.europarl.europa.eu/doceo/document/CRE-9-2019-10-23-INT-3-071-0000_IT.html,"  Nicola Procaccini (ECR).   – Signora Presidente, onorevoli colleghi, il dramma della popolazione curda in Siria ha svelato diverse ipocrisie europee. 
La prima, mentre i curdi morivano combattendo Daesh, l'Europa stava sul divano a guardare la televisione, e adesso si dice anche preoccupata per il ritorno dei foreign fighters che ha allevato a casa propria. 
Secondo, negli anni in cui la Turchia si trasformava da nazione laica in sultanato islamico, l'Europa dava 58 miliardi di euro per favorire la sua adesione all'Unione europea. 
Terzo, la minaccia di Erdogan di scatenare la “bomba profughi” è figlia della decisione dell'Unione europea di dare in appalto la gestione delle proprie frontiere alla Turchia e questo appalto è costato sei miliardi di euro, non uno sforzo generoso come detto dal commissario Stylianides poco fa. 
Quindi, in conclusione, bene le sanzioni selettive ad Erdogan e alla sua cricca, ma soprattutto, stop all'adesione della Turchia all'Unione europea. 
"
Nicola PROCACCINI,2019-10-23,IT,Search and rescue in the Mediterranean (debate),https://www.europarl.europa.eu/doceo/document/CRE-9-2019-10-23-INT-3-381-0000_IT.html,"  Nicola Procaccini,  a nome del gruppo ECR. – Signora Presidente, onorevoli colleghi, domani non sosterremo questa mozione perché non vogliamo essere complici di chi sta pianificando di lasciar annegare nel Mar Mediterraneo lo Stato di diritto, la ragione e con essa le vite di tantissimi, troppi migranti che nei prossimi giorni si consegneranno nelle mani dei trafficanti di esseri umani. 
Fratelli d'Italia e l’ECR continuano a ripetere fino allo sfinimento che c'è solo un modo per impedire le morti in mare ed è impedire le partenze dei barconi. Sulla scorta dei dati che tutti quanti voi avete a disposizione, sappiamo che non c'è alternativa. Sappiamo che, e continuiamo a ripetere anche qui, fino a non poterne più, che per noi il salvataggio in mare è cosa giusta e doverosa quando si tratta di qualcosa di estemporaneo, di occasionale e non di organizzato, spesso in collusione con gli scafisti, così come sappiamo che non c'è alcuna solidarietà nell'accogliere migliaia di persone senza poter assicurare loro un lavoro, delle possibilità, un futuro libero e dignitoso. 
Per questo pensiamo che questo documento sia uno straordinario manifesto di ipocrisia socialista ed è il motivo per cui, come ECR abbiamo anche presentato una mozione alternativa. Volevamo che rimanesse per iscritto il nostro pensiero e lo abbiamo fatto. 
"
Nicola PROCACCINI,2019-09-17,IT,Foreign electoral interference and disinformation in national and European democratic processes (debate),https://www.europarl.europa.eu/doceo/document/CRE-9-2019-09-17-INT-2-149-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, condivido pienamente il senso di questa risoluzione. Tuttavia non condivido questa ricerca ossessiva, direi compulsiva, da parte del Parlamento europeo di un nemico. Questo è qualcosa che non comprendo. 
Mi spiego: io ritengo che sia necessario difendere la nostra sicurezza democratica, sociale ed economica con infrastrutture migliori e con strumenti legislativi migliori – penso anche alla rivoluzione del 5G, che sta arrivando e che chiaramente va governata con grande attenzione, selezionando bene gli interlocutori economici. Dicevo però che, se comprendo il merito di questa risoluzione, fatico a comprendere il metodo, perché ritengo sia molto più importante concentrare la nostra attenzione sul potenziamento delle agenzie europee competenti in questa materia piuttosto che non divagare nella ricerca compulsiva di nemici contro cui scagliarsi politicamente.
"
Nicola PROCACCINI,2019-07-17,IT,Humanitarian assistance in the Mediterranean (debate),https://www.europarl.europa.eu/doceo/document/CRE-9-2019-07-17-INT-3-097-0000_IT.html,"  Nicola Procaccini,  a nome del gruppo ECR. – Signor Presidente, onorevoli colleghi, io vi pongo subito una domanda: qual è il confine tra il salvataggio in mare di vite umane che sono davvero a rischio ed il comportamento di chi invece trasporta persone da una sponda all'altra del Mediterraneo, facendosi beffe del diritto? 
Ve lo dico io. Il primo è un atto lecito, generoso, ovviamente estemporaneo e inoffensivo. Il secondo è invece un atto pianificato politicamente, volutamente reiterato, che mette a rischio la sicurezza dei migranti e quindi è anche un atto illecito penalmente. Non lo sostengo io, non lo sostiene l’ECR o Fratelli d'Italia, lo sostiene il diritto, il diritto internazionale, quello a cui spesso vi appellate in modo spesso opportunistico. 
Ora stiamo lasciando che capitani di ventura senza alcun mandato popolare si arroghino il diritto di speronare sia fisicamente che metaforicamente la dignità delle nostre nazioni, la pace delle nostre nazioni. Stiamo abbandonando in mare lo Stato di diritto, proprio quello di cui si parlava qui ieri. Quindi armiamoci di coraggio, ma anche di mezzi per fermare le partenze clandestine, smantelliamo le navi che fanno da taxi e salveremo più vite nel Mar Mediterraneo. 
"
