MP,Date,Language,Title,Url,Content
Gianantonio DA RE,2023-11-22,IT,"Latest attacks against women and women's rights defenders in Iran, and Iran's arbitrary detention of EU nationals",https://www.europarl.europa.eu/doceo/document/CRE-9-2023-11-22-INT-3-408-0000_IT.html,"  Gianantonio Da Re (ID).   – Signora Presidente, onorevoli colleghi, è trascorso ormai più di un anno dalla morte di Mahsa Amini, la giovane donna iraniana di origine curda che la cosiddetta ""polizia morale"" dell'Iran aveva arrestato per non aver rispettato l'obbligo di indossare il velo. Da allora le donne iraniane hanno dato vita a una delle più grandi proteste contro il regime iraniano, che ad oggi ha causato almeno 500 morti e 20 000 arresti. 
Tra le persone arrestate ci sarebbero anche dei cittadini europei, tra cui due italiani, che il regime iraniano ritiene colpevoli di essere stati coinvolti o di essere stati nei luoghi delle manifestazioni a ricordo di Mahsa Amini. 
L'Unione europea condanni fermamente il regime iraniano e non scenda a compromessi con chi si rende colpevole di gravi violazioni dei diritti umani: l'Europa, culla della democrazia e dei principi inviolabili dell'uomo, sia a fianco e supporti il popolo iraniano senza alcun indugio. 
"
Gianantonio DA RE,2023-11-20,IT,One-minute speeches on matters of political importance,https://www.europarl.europa.eu/doceo/document/CRE-9-2023-11-20-INT-1-240-0000_IT.html,"  Gianantonio Da Re (ID).   – Signor Presidente, onorevoli colleghi, in linea con quanto sta avvenendo a livello globale, il territorio montano nel nord-est dell'Italia ha subito la perdita di 4 milioni di metri cubi di legname e altri 2 milioni sono stati abbattuti dal bostrico.
La Regione Veneto è la prima regione italiana per addetti a fatturato nel settore del mobile: conta quasi 8 400 imprese, con oltre 46 000 addetti. Il comparto è danneggiato, non solo dalla perdita di materia prima, ma anche dall'invasione di semilavorati di legno cinese, che entrano nel mercato europeo senza rispettare criteri e regole, creando concorrenza sleale nei confronti dei nostri produttori. 
L'Unione europea intervenga per impedire l'immissione di tali prodotti e supportare la competitività delle nostre aziende. L'Europa valorizzi il prodotto europeo e riconosca il valore dell'artigianato e della nostra piccola grande impresa. 
"
Gianantonio DA RE,2023-11-08,IT,One-minute speeches on matters of political importance,https://www.europarl.europa.eu/doceo/document/CRE-9-2023-11-08-INT-1-273-0000_IT.html,"  Gianantonio Da Re (ID).   – Signora Presidente, onorevoli colleghi, in questi ultimi giorni l'Italia è stata devastata dal forte maltempo, che ha provocato purtroppo numerose vittime, dispersi, famiglie sfollate, nonché ingenti danni economici.
In Veneto e in Friuli Venezia Giulia, come in Toscana, si sono registrati danni per centinaia di milioni di euro, sia in montagna, con frane e smottamenti, sia lungo i litorali, dove si rende ora necessario il ripristino delle spiagge e con esso il turismo.
È necessario un intervento rapido ed efficace da parte dell'Europa tramite l'attivazione del Fondo di solidarietà, a supporto degli enti regionali e, in particolare, delle piccole realtà locali sempre in prima linea nel prevenire, affrontare e reagire a queste catastrofi naturali.
La salvaguardia del territorio è fondamentale per lo sviluppo e la tutela delle nostre comunità. Come fanno sempre i nostri piccoli comuni, anche l'Europa faccia la propria parte.
"
Gianantonio DA RE,2023-10-18,IT,"Outcome of the SDGs Summit (18-19 September 2023, New York) – transformative and accelerated actions leading up to 2030 and beyond (debate)",https://www.europarl.europa.eu/doceo/document/CRE-9-2023-10-18-INT-3-277-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, il vertice dei leader mondiali sugli obiettivi climatici, che si è tenuto a New York lo scorso settembre, si è concluso con un fallimento.
La dichiarazione finale emersa dal vertice infatti è una presa di coscienza lapidaria: gli obiettivi per la lotta al cambiamento climatico non verranno raggiunti nel 2030, e neppure nel 2050, evidenziando come, per compiere progressi a livello nazionale e globale, siano necessari approcci radicalmente nuovi, che valorizzano le conoscenze locali e il coinvolgimento delle associazioni imprenditoriali e industriali.
La tutela dell'ambiente non può essere affidata a un isterismo verde, che porta al fallimento dell'economia delle nostre aziende europee. Lotta al cambiamento climatico sì, ma con intelligenza e tempi compatibili con lo sviluppo tecnologico. 
L'Europa non può essere la sola a combattere il cambiamento climatico.
"
Gianantonio DA RE,2023-10-18,IT,Rule of Law in Malta: 6 years after the assassination of Daphne Caruana Galizia and the need to protect journalists (debate),https://www.europarl.europa.eu/doceo/document/CRE-9-2023-10-18-INT-3-310-0000_IT.html,"  Gianantonio Da Re,  a nome del gruppo ID. – Signora Presidente, onorevoli colleghi, il 16 ottobre 2017 la giornalista maltese Daphne Caruana Galizia viene uccisa da un'esplosione provocata da una bomba collocata nella sua auto. Un omicidio che vede una giornalista pagare con la vita per le inchieste di corruzione del proprio governo: denunciava traffici legati a migranti, armi, petrolio e finanza.
La Commissione europea, sempre molto attenta a richiamare l'Italia in caso di violazione dello Stato di diritto, sembra essersi dimenticata del governo maltese, che nulla ha fatto per consegnare alla giustizia tutti i responsabili dell'omicidio e tutelare la libertà di stampa. A sei anni di distanza, la famiglia di Daphne Caruana e tutti i cittadini europei attendono risposte su questo barbaro omicidio.
L'Unione europea non giri le spalle alla giustizia e intervenga efficacemente nella salvaguardia della democrazia, della libertà di informazione e dello Stato di diritto.
"
Gianantonio DA RE,2023-10-16,IT,One-minute speeches on matters of political importance,https://www.europarl.europa.eu/doceo/document/CRE-9-2023-10-16-INT-1-213-0000_IT.html,"  Gianantonio Da Re (ID).   – Signora Presidente, onorevoli colleghi, in base ai dati diffusi dal ministero dell'Interno italiano, i migranti arrivati in Italia dall'inizio dell'anno sono 115 000: un aumento degli arrivi rispetto al 2022 del 115 %.
Il sistema di accoglienza italiano è ormai al collasso. Dov'è la tanto decantata solidarietà europea? Dove sono la Francia, l'Austria e, in particolare, la Germania che, anziché aiutare l'Italia, preferisce sovvenzionare le ONG per incentivare l'arrivo di migranti sulle coste italiane? Scusate, ma quando un migrante approda a Lampedusa sbarca solo in Italia o anche in Europa?
Pretendiamo una solidarietà europea che sia rapida, efficace e concreta. La gestione della politica migratoria è un problema europeo e come tale va affrontato. Se l'Unione europea esiste, questo è il momento di dimostrarlo.
"
Gianantonio DA RE,2023-10-03,IT,European Media Freedom Act (debate),https://www.europarl.europa.eu/doceo/document/CRE-9-2023-10-03-INT-2-086-0000_IT.html,"  Gianantonio Da Re (ID).   – Signora Presidente, onorevoli colleghi, la proposta di regolamento per la libertà dei media mira a stabilire norme comuni per disciplinare il funzionamento del mercato interno dei servizi di informazione. Un progetto ambizioso per la tutela del pluralismo dei media nel mercato unico europeo, che prevede però l'istituzione di un ente europeo di controllo, a discapito degli enti nazionali.
È evidente e chiaro il tentativo di interferenza delle istituzioni europee nell'ambito della libera informazione nazionale, che andrebbe a imporre ulteriori vincoli alle politiche nazionali, prevedendo, in caso di non rispetto di Bruxelles, anche l'avvio di procedure di infrazione.
Non accetteremo nessuna interferenza, nessun bavaglio da parte dell'Unione europea, perché la libertà di stampa è il principio basilare della nostra democrazia.
"
Gianantonio DA RE,2023-07-10,IT,One-minute speeches on matters of political importance,https://www.europarl.europa.eu/doceo/document/CRE-9-2023-07-10-INT-1-230-0000_IT.html,"  Gianantonio Da Re (ID).   – Signora Presidente, onorevoli colleghi, da alcune settimane l'Europa assiste inerme alle violente proteste che si sono scatenate in Francia a seguito dell'uccisione del ragazzo nell'ambito del controllo di polizia.
La rabbia e l'aggressività, sfociate in saccheggi e vandalismi, sembrano essere lo sfogo di una società ormai basata solo su tensioni fra diverse etnie, derivanti da una immigrazione incontrollata e da una convivenza imposta dalle urgenze storiche.
L'Europa riconosca i palesi errori commessi sulla gestione dei flussi migratori, provocati dal lassismo giudiziario, e si attivi per adottare una politica migratoria comune e condivisa, basata innanzitutto sulla tolleranza zero per chi non rispetta le leggi degli Stati membri e dell'Unione europea.
"
Gianantonio DA RE,2023-05-09,IT,Start of the European Year of skills (debate),https://www.europarl.europa.eu/doceo/document/CRE-9-2023-05-09-INT-2-396-0000_IT.html,"  Gianantonio Da Re,  a nome del gruppo ID. – Signora Presidente, onorevoli colleghi, la Commissione europea ha adottato la proposta di fare del 2023 l'anno europeo delle competenze, con l'obiettivo di migliorare la formazione dei cittadini europei.
Ben venga l'attenzione dell'Europa per una forza lavoro qualificata, che significa rafforzare la competitività delle imprese europee, in particolare delle nostre piccole e medie imprese.
L'obiettivo di migliorare e aumentare le competenze non deve però rimanere sulla carta, ma deve tradursi in adeguati investimenti nella formazione di tutti i cittadini europei, in particolare dei giovani con disabilità che più di tutti hanno subito gli effetti negativi della pandemia, con un aumento delle discriminazioni e disinclusione socioeconomica.
L'attenzione alla formazione, che è alla base della crescita economica dell'Europa, deve andare ben oltre il 2023 e deve riguardare tutti, nessuno escluso, perché la disabilità non conosce scadenze temporali.
È essenziale dare la giusta valorizzazione a quei cittadini che contribuiscono con il loro pensiero alla crescita della società europea, esempio di democrazia per tutti. Il mondo della disabilità va aiutato e questo è l'anno giusto.
"
Gianantonio DA RE,2023-05-08,IT,One-minute speeches on matters of political importance,https://www.europarl.europa.eu/doceo/document/CRE-9-2023-05-08-INT-1-200-0000_IT.html,"  Gianantonio Da Re (ID).   – Signor Presidente, onorevoli colleghi, lo scorso 4 maggio il ministro dell'Interno francese ha affermato che la Presidente del Consiglio dei ministri, Giorgia Meloni, sarebbe incapace di risolvere i problemi migratori dell'Italia.
Parole inaccettabili e vergognose da parte del governo francese che, pur essendo sempre pronto a dare lezioni di accoglienza agli altri Paesi, non ha esitato a inviare 150 poliziotti supplementari al confine italiano per contrastare la pressione migratoria.
A quanto pare, per il governo francese il principio di solidarietà vale solo sulla carta e solo quando porta un vantaggio al proprio Paese; un atteggiamento ipocrita che ha portato a un attacco ingiusto all'Italia, che sta gestendo da sola il fenomeno migratorio.
Presidente Macron, l'Italia non prende lezioni da chi è pronto a respingere al confine donne e bambini, ma non esita a ospitare i terroristi che dovrebbero tornare nelle galere italiane.
"
Gianantonio DA RE,2023-04-17,IT,One-minute speeches on matters of political importance,https://www.europarl.europa.eu/doceo/document/CRE-9-2023-04-17-INT-1-244-0000_IT.html,"  Gianantonio Da Re (ID).   – Signor Presidente, l'11 aprile il governo italiano ha dichiarato lo stato di emergenza nazionale sui migranti, una decisione dettata dall'eccezionale incremento degli arrivi sulle coste italiane, che ha visto dall'inizio dell'anno oltre 32 000 sbarchi, quattro volte in più rispetto al 2022.
Sulla gestione del fenomeno migratorio l'Italia sta facendo la sua parte, l'Unione europea dov'è e cosa ha fatto? Di sicuro ha fallito: ricordiamo l'accordo nefasto siglato nel 2016 con la Turchia per fermare il flusso dei migranti, un patto costato oltre 10 miliardi che non ha portato ad alcun risultato.
Sull'emergenza migranti l'Italia non ha bisogno della solidarietà a parole, ma di un intervento rapido e concreto da parte di un'Europa che deve assumersi le responsabilità di un problema che è europeo.
Se esiste l'Unione europea è il momento di dimostrarlo. Al contrario, assisteremo all'ennesimo fallimento di un progetto comune che non ha più ragione di essere.
"
Gianantonio DA RE,2023-03-29,IT,One-minute speeches on matters of political importance,https://www.europarl.europa.eu/doceo/document/CRE-9-2023-03-29-INT-1-242-0000_IT.html,"  Gianantonio Da Re (ID).   – Signor Presidente, onorevoli colleghi, la Commissione ha proposto di includere gli allevamenti di bovini nell'ambito di applicazione della direttiva sulle emissioni industriali. Sostenere che gli allevamenti inquinino come le fabbriche è una follia. Nel periodo 1990-2020, l'Italia ha abbassato di circa un quarto le proprie emissioni, mentre il Marocco e la Turchia le hanno aumentate del 23 % e l'India del 21 %.
L'inclusione del settore bovino in questa direttiva, con una soglia numerica di capi troppo bassa, impatterebbe sulla maggior parte delle aziende, incoraggiando la scissione strumentale degli allevamenti di dimensioni medio-piccole, per eludere gli obblighi o addirittura causandone la chiusura, con conseguente perdita di posti di lavoro.
È inevitabile l'aumento delle importazioni delle carni da paesi terzi che non rispettano la nostra sicurezza alimentare. L'Unione europea tuteli e protegga i nostri allevamenti. Per i cittadini europei esiste un solo tipo di carne, quella naturale, proveniente dagli animali, non certo quella di laboratorio.
"
Gianantonio DA RE,2023-02-16,IT,Developing an EU cycling strategy (debate),https://www.europarl.europa.eu/doceo/document/CRE-9-2023-02-16-INT-4-012-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, la mobilità ciclistica apporta numerosi benefici ambientali e sociali e dà un importante contributo alla crescita economica dell'Europa. L'industria europea della bicicletta rappresenta oltre mille piccole e medie imprese con un milione di posti di lavoro. A livello italiano il settore vale due miliardi di euro all'anno e la sola regione del Veneto conta 110 aziende e un fatturato di circa 900 milioni di euro. 
Vista l'importanza dell'industria della bicicletta, non solo dal punto di vista economico, ma anche occupazionale, l'Unione europea deve includerla in una politica industriale incentrata sulla produzione della bici e componenti ""Made in Europe"", al fine di supportare le nostre eccellenze e di incentivare la competitività tra le aziende europee. Sostenere il mondo del ciclismo significa supportare e incentivare l'economia, la storia e la cultura dell'Europa.
"
Gianantonio DA RE,2023-02-13,IT,One-minute speeches on matters of political importance,https://www.europarl.europa.eu/doceo/document/CRE-9-2023-02-13-INT-1-244-0000_IT.html,"  Gianantonio Da Re (ID).   – Signora Presidente, onorevoli colleghi, secondo la proposta di revisione della direttiva sulla prestazione energetica nell'edilizia, i nuovi edifici dovranno essere a emissione zero entro il 2030, mentre gli esistenti nel 2050, con passaggi intermedi per gli immobili residenziali, che dovranno raggiungere la classe energetica E nel 2030 e la D nel 2033.
In base a tali criteri, in Italia non sarebbero in regola oltre 9 milioni di edifici su 12 milioni, con la conseguenza che agli italiani verrebbe imposta la ristrutturazione urgente di due case su tre, con ripercussioni negative sull'economia del paese. Non saremo e non possiamo essere complici di un isterismo verde che vuole mettere in ginocchio milioni di famiglie italiane. Non accettiamo nessuna delle imposizioni dell'Europa, perché questo vuol dire strangolare le nostre famiglie.
"
Gianantonio DA RE,2023-01-16,IT,One-minute speeches on matters of political importance,https://www.europarl.europa.eu/doceo/document/CRE-9-2023-01-16-INT-1-181-0000_IT.html,"  Gianantonio Da Re (ID).   – Signor Presidente, onorevoli colleghi, dopo le larve e le locuste, la Commissione ha dato il via libera all'immissione nel mercato europeo dei grilli in polvere. 
In piena crisi economica dovuta alla pandemia, poi all'invasione russa, la priorità dell'Europa è portare sulle tavole dei cittadini europei gli insetti provenienti da paesi extraeuropei come il Vietnam, la Cina e la Thailandia, paesi ai vertici delle classifiche per numero di allarmi alimentari.
La commercializzazione degli insetti pone precisi interrogativi di carattere sanitario, ai quali è necessario dare risposte facendo chiarezza sui metodi di produzione, sulla provenienza e tracciabilità di tali prodotti. L'Europa lasci perdere i grilli e supporti la nostra agricoltura e i nostri agricoltori. La priorità deve essere la salvaguardia delle eccellenze del nostro territorio, che sono l'espressione di realtà produttive e culturali uniche al mondo. 
Sostenere la nostra agricoltura significa aiutare l'intera economia europea e sostenere la competitività. Insetti nel mio piatto ? No grazie, mangiateli voi.
"
Gianantonio DA RE,2022-12-13,IT,Implementation of the New European Agenda for Culture and the EU Strategy for International Cultural Relations (debate),https://www.europarl.europa.eu/doceo/document/CRE-9-2022-12-13-INT-2-157-0000_IT.html,"  Gianantonio Da Re (ID).   – Signor Presidente, onorevoli colleghi, nel settore della cultura l'Unione europea ha competenze per azioni intese a sostenere e coordinare le azioni degli Stati membri.
Ben vengano le iniziative per lo sviluppo delle relazioni culturali internazionali, senza dimenticare però quanto stabilito dall'articolo 167 del trattato, ovvero ""l'Unione contribuisce al pieno sviluppo delle culture degli Stati membri nel rispetto delle loro diversità nazionali"", con lo scopo di migliorare la conoscenza e la diffusione della cultura e della storia dei popoli europei.
Non vogliamo un'Europa delle nazioni, ma dei popoli. Ricordo il grande popolo veneto, il friulano, il bavarese, il catalano, il basco, il bretone e così via. Non ci può essere un'Unione europea senza la salvaguardia e la promozione della storia, delle tradizioni e delle singole identità locali e senza il rispetto della volontà popolare, anche se questa risulta scomoda all'alta finanza o all'élite europea.
"
Gianantonio DA RE,2022-12-12,IT,One-minute speeches on matters of political importance,https://www.europarl.europa.eu/doceo/document/CRE-9-2022-12-12-INT-1-225-0000_IT.html,"  Gianantonio Da Re (ID).   – Signora Presidente, onorevoli colleghi, l'articolo 80 del trattato dell'Unione europea relativo alle politiche sull'immigrazione e all'asilo stabilisce che le politiche dell'Unione sono governate dal principio della solidarietà, dell'equa ripartizione della responsabilità tra gli Stati membri, anche sul piano finanziario. 
Secondo gli ultimi dati di Frontex, nei primi dieci mesi del 2022 si sono registrati oltre 280 000 attraversamenti irregolari delle frontiere verso l'Europa, un valore in aumento del 77 % rispetto al 2021.
Nell'affrontare l'emergenza migratoria l'Italia è stata lasciata completamente sola e la tanto declamata solidarietà europea è rimasta purtroppo solo sulla carta.
Basta promesse dall'Unione europea, pretendiamo risposte rapide, una gestione condivisa sui flussi migratori e attendiamo soluzioni comuni. L'Italia non può essere il campo profughi dell'Europa e soltanto quello.
"
Gianantonio DA RE,2022-11-21,IT,One-minute speeches on matters of political importance,https://www.europarl.europa.eu/doceo/document/CRE-9-2022-11-21-INT-1-221-0000_IT.html,"  Gianantonio Da Re (ID).   – Signora Presidente, onorevoli colleghi, l'Unione europea ha deciso che, a partire dal 2035, le case automobilistiche non potranno più vendere le auto a benzina e diesel. Una decisione scellerata, dettata da una fobia ecologista che non ha valutato le gravi conseguenze socioeconomiche derivanti dal proprio delirio.
Con la messa al bando dei motori a combustione interna, l'Italia rischia di perdere, tra il 2025 e il 2040, oltre 70 000 posti di lavoro. Il Commissario Breton ha dichiarato che l'Europa perderà circa 600 000 posti di lavoro, con un enorme aumento del consumo di materie prime e di energia elettrica, affermando che lo stop del 2035 non è un tabù. Ben venga questa presa di coscienza da parte della Commissione nel rivedere la decisione adottata.
La transizione energetica richiede gradualità e un'attenta analisi delle conseguenze socioeconomiche da essa derivanti. L'Unione europea non scarichi sulle imprese e sui cittadini europei la follia dei gruppi ecologisti.
"
Gianantonio DA RE,2022-11-09,IT,One-minute speeches on matters of political importance,https://www.europarl.europa.eu/doceo/document/CRE-9-2022-11-09-INT-1-312-0000_IT.html,"  Gianantonio Da Re (ID).   – Signor Presidente, onorevoli colleghi, secondo la sentenza dell'autorità antitrust italiana il Nutri-Score, ovvero il sistema di etichettatura che l'Europa vorrebbe imporci, è stato sviluppato in base a un algoritmo e a valutazioni scientifiche non riconosciute e condivise.
Un sistema di etichettatura palesemente ingannevole, che si riferisce ai 100 grammi di prodotto e non a una porzione di consumo che va a incentivare comportamenti non salutistici. Obiettivo reale del Nutri-Score non è la salvaguardia della salute dei consumatori, ma il fallimento del settore agroalimentare italiano.
L'Unione Europea deve prendersi cura della salute dei cittadini europei, promuovendo una corretta educazione alimentare e supportando le eccellenze del nostro territorio e della nostra tradizione. No a cibi sintetici in laboratorio. La sicurezza alimentare viene data da cibi naturali e assicurata dai nostri agricoltori.
"
Gianantonio DA RE,2022-10-17,IT,One-minute speeches on matters of political importance,https://www.europarl.europa.eu/doceo/document/CRE-9-2022-10-17-INT-1-249-0000_IT.html,"  Gianantonio Da Re (ID).   – Signor Presidente, onorevoli colleghi, l'articolo 3 del trattato sull'Unione europea stabilisce che l'Unione europea ""promuove la coesione economica, sociale e territoriale, e la solidarietà tra gli Stati membri"". 
Il principio è lodevole e condivisibile, però vale solo sulla carta. Ultimamente di solidarietà tra gli Stati membri ne abbiamo vista poca. Basti pensare al fallimento della gestione dei flussi migratori e dell'ostruzionismo dei paesi frugali sull'adozione del Recovery Fund.
Ancora oggi, di fronte alla grave difficoltà economica in cui si trovano i cittadini europei a causa del caro energia, assistiamo all'ennesimo spettacolo di un'Europa divisa e ipocrita. Il principio di solidarietà viene invocato infatti solo quando risponde agli interessi dell'élite europea e non quando è necessario per i reali bisogni delle famiglie e delle nostre imprese, per le quali sono indispensabili adeguati e immediati aiuti economici, più coraggio e determinazione.
"
Gianantonio DA RE,2022-10-03,IT,One-minute speeches on matters of political importance,https://www.europarl.europa.eu/doceo/document/CRE-9-2022-10-03-INT-1-176-0000_IT.html,"  Gianantonio Da Re (ID).   – Signora Presidente, onorevoli colleghi, il 23 settembre la Presidente von der Leyen, riferendosi alle imminenti elezioni italiane, ha dichiarato: ""Se c'è un governo democratico che vuole lavorare con noi, lavoreremo assieme. Al contrario, se le cose dovessero prendere una direzione difficile, abbiamo gli strumenti per intervenire."" Presidente von der Leyen, cosa intendeva dire con ""direzione difficile""? Forse un voto non gradito all'élite dei palazzi europei?
Ebbene, l'Italia è un paese democratico. Il popolo italiano si è espresso liberamente, dando piena fiducia alla coalizione del centrodestra. Per assicurare un futuro all'Europa è indispensabile che la Commissione non interferisca nelle sfere di competenza che non le appartengono. Chiediamo il rispetto per la sovranità popolare, non solo dell'Italia, ma di tutti i paesi europei. Questa ingerenza nella politica italiana è stata grave e vergognosa. Il popolo italiano non è sicuramente ricattabile. 
"
Gianantonio DA RE,2022-05-19,IT,"Establishing the European Education Area by 2025 – micro credentials, individual learning accounts and learning for a sustainable environment (debate)",https://www.europarl.europa.eu/doceo/document/CRE-9-2022-05-19-INT-2-019-0000_IT.html,"  Gianantonio Da Re (ID).   – Signor Presidente, onorevoli colleghi, la creazione di uno spazio europeo dell'istruzione entro il 2025 annovera tra i suoi obiettivi una maggiore collaborazione tra gli istituti scolastici, la transizione al digitale e il potenziamento delle lingue straniere.
Ben venga la collaborazione tra gli Stati membri per il raggiungimento di una visione comune dell'istruzione, ma ciò deve avvenire nel pieno rispetto dell'articolo 165, in base al quale l'Unione può intervenire in materia di istruzione solo nel pieno rispetto della responsabilità degli Stati e nel rispetto delle loro diversità culturali e linguistiche.
Come stabilito dagli stessi trattati, in materia di istruzione l'Unione europea può solo assistere, coordinare e integrare l'azione dei paesi membri; non accetteremo quindi nessuna ingerenza nel nostro sistema educativo. La disponibilità alla collaborazione non diventi un pretesto per l'Unione europea per dare agli Stati direttive non richieste.
"
Gianantonio DA RE,2022-04-05,IT,Implementation of citizenship education actions (debate),https://www.europarl.europa.eu/doceo/document/CRE-9-2022-04-05-INT-2-437-0000_IT.html,"  Gianantonio Da Re (ID).   – Signor Presidente, onorevoli colleghi, l'istruzione è un diritto essenziale per lo sviluppo di una cittadinanza attiva, grazie al quale ogni cittadino può contribuire allo sviluppo democratico della società.
L'importanza dell'insegnamento e dell'educazione civica è stata ribadita nel 2015 dai ministri dell'Istruzione dell'Unione europea, che promuovono la cittadinanza e i valori europei comuni contro ogni forma di radicalizzazione. L'insegnamento dell'educazione civica deve avvenire nel pieno rispetto dell'articolo 165 del Trattato sull'Unione europea, in base al quale l'Unione può intervenire in materia di istruzione solo nel pieno rispetto della responsabilità degli Stati membri e nel rispetto della diversità culturale e linguistica.
Non ci può essere una cittadinanza europea senza la conoscenza e la tutela delle identità locali, linguistiche e culturali dei singoli Paesi membri. L'Unione europea deve essere innanzitutto un'unione dei popoli e non di sole nazioni, per tutelare la nostra cultura, le nostre tradizioni e la nostra storia.
"
Gianantonio DA RE,2021-12-14,IT,European Year of Youth 2022 (debate),https://www.europarl.europa.eu/doceo/document/CRE-9-2021-12-14-INT-2-077-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, lo scorso 15 settembre la Presidente von der Leyen ha annunciato in quest'Aula la proposta di proclamare il 2022 ""Anno europeo dei giovani"". 
L'obiettivo sarebbe quello di intensificare gli sforzi dell'Unione, degli Stati membri, delle autorità locali per aiutare i giovani a migliorare la loro situazione sociale riducendo gli ostacoli all'accesso al lavoro e promuovendo il riconoscimento reciproco dei diplomi.
Una buona iniziativa che però è destinata a rimanere tale se non vi è davvero la volontà politica di dare una continuità progettuale andando ben oltre il 2022. Ma non solo, l'attenzione particolare deve essere riservata ai giovani con disabilità, che più di tutti hanno subito gli effetti negativi della pandemia e che più di tutti hanno visto aumentare le discriminazioni e l'inclusione socioeconomica in questi ultimi complicati anni.
L'obiettivo dell'inclusione sociale richiede la dedizione e la costanza nel tempo, con azioni reali e concrete. Lo stesso governo italiano, grazie a Matteo Salvini, ha istituito per la prima volta il ministero specifico delle Disabilità, guidato dall'onorevole Erika Stefani.
In Italia sei milioni di donne e uomini, di bambini, anziani e le loro famiglie sono stati per troppo tempo dimenticati, ma grazie a questo ministero non accadrà più. Serve quindi un'attenzione analoga anche da parte dell'Unione. 
È quello che chiedo a tutti voi oggi, l'attenzione alla disabilità non può e non deve essere limitata nel tempo e quindi non può e non deve essere celebrata in un solo anno. La disabilità non conosce scadenze temporali. È compito di questa Europa non porre limiti a queste cose. Buon Natale a tutti.
"
Gianantonio DA RE,2021-11-10,IT,The European Education Area: a shared holistic approach (debate),https://www.europarl.europa.eu/doceo/document/CRE-9-2021-11-10-INT-1-177-0000_IT.html,"  Gianantonio Da Re (ID).   – Signor Presidente, signor Commissario, onorevoli colleghi, dal 2017 la Commissione europea ha presentato varie iniziative volte alla creazione di uno spazio europeo dell'istruzione entro il 2025.
Tra gli obiettivi da raggiungere troviamo la transizione verde e digitale, una maggiore collaborazione tra gli istituti scolastici, il potenziamento dell'apprendimento delle lingue straniere e l'adozione della Carta europea dello studente. Traguardi ambiziosi, che sono raggiungibili a patto, però, che tutti gli studenti abbiano pari opportunità di accesso all'istruzione: mi riferisco in particolare agli studenti appartenenti ai gruppi più vulnerabili, agli studenti con disabilità o con difficoltà di apprendimento.
L'inclusione sociale deve essere la principale sfida da affrontare per raggiungere un vero e proprio spazio europeo dell'istruzione. L'Unione europea può e deve garantire un'istruzione inclusiva ed accessibile a tutti gli studenti europei. L'istruzione è un diritto, nessuno deve essere lasciato indietro.
"
Gianantonio DA RE,2021-10-18,IT,The situation of artists and the cultural recovery in the EU (debate),https://www.europarl.europa.eu/doceo/document/CRE-9-2021-10-18-INT-1-169-0000_IT.html,"  Gianantonio Da Re (ID).   – Signor Presidente, onorevoli colleghi, la pandemia ha duramente colpito il settore culturale e creativo, che nel 2020 ha registrato una grave perdita di fatturato superiore al 30 per cento, quasi 200 miliardi di euro. 
Alla crisi economica dobbiamo aggiungere l'impatto a livello occupazionale, con la perdita di posti di lavoro di artisti e professionisti, per la maggior parte lavoratori autonomi e quindi ancora più vulnerabili e bisognosi di un supporto finanziario. Cultura e creazione artistica devono essere il punto di partenza della rinascita dell'Europa. Dobbiamo supportare in particolare le nostre piccole e medie imprese con adeguati e concreti sostegni finanziari.
La cultura non ha solo un valore economico, ma anche un valore sociale, infatti valorizza e rafforza i nostri valori, la diversità dei nostri popoli e quindi la storia dell'Europa. Non ci può essere una vera Unione europea senza la cultura.
"
Gianantonio DA RE,2021-10-07,IT,European Union Agency for Asylum (continuation of debate),https://www.europarl.europa.eu/doceo/document/CRE-9-2021-10-07-INT-4-051-0000_IT.html,"  Gianantonio Da Re (ID).   – Signor Presidente, onorevoli colleghi, secondo la proposta di regolamento relativo all'Agenzia dell'Unione europea per l'asilo, la nuova Agenzia avrà il compito di fornire ulteriore assistenza operativa e tecnica agli Stati membri, oltre che di garantire una maggiore uniformità nella valutazione delle domande di protezione internazionale.
Questo punto però presenta una criticità: i paesi di primo arrivo, quali Italia e Grecia, rimarrebbero ancora una volta i soli responsabili per il trattamento delle domande di asilo e i soli, quindi, a dover fronteggiare oneri logistici e burocratici legati all'accoglienza.
L'accordo raggiunto non ha affrontato il punto cruciale legato alla politica migratoria dell'Unione europea, ovvero la mancanza di condivisione e responsabilità di tutti gli Stati membri. Non servirà a nulla potenziare questa Agenzia se mancano le regole in materia di solidarietà. Italia e Grecia non possono essere lasciate sole!
"
Gianantonio DA RE,2021-09-13,IT,European Centre for Disease Prevention and Control - Serious cross-border threats to health (debate),https://www.europarl.europa.eu/doceo/document/CRE-9-2021-09-13-INT-1-052-0000_IT.html,"  Gianantonio Da Re (ID).   – Signor Presidente, onorevoli colleghi, il Centro europeo per la prevenzione e il controllo delle malattie è stato istituito nel 2005 con lo scopo di creare una rete di sorveglianza delle malattie infettive.
Oggi discutiamo la proposta della Commissione europea di potenziare questo Centro, affidandogli nuove competenze e compiti che vanno ben oltre il monitoraggio delle malattie infettive, prevedendo ispezioni e controlli serrati nei sistemi sanitari nazionali.
Ciò significherebbe una grave intromissione dell'Unione europea nelle politiche sanitarie degli Stati membri, una sorta di commissariamento dei sistemi sanitari nazionali, in palese violazione del principio di sussidiarietà previsto dai trattati.
È bene ricordare che la competenza e la responsabilità primaria per la tutela della salute dei cittadini europei è e deve rimanere agli Stati membri. In materia sanitaria infatti l'Unione europea non ha una competenza esclusiva né una competenza concorrente con gli altri Stati membri, ma solo una competenza limitata per completare, entro limiti ben precisi, l'azione degli Stati.
In altre parole l'Unione europea non ha la competenza legislativa in materia, potendo solo adottare delle raccomandazioni senza carattere vincolante. Lo stesso articolo 17 del trattato stabilisce che la Commissione europea è la guardiana. Sia quindi la Commissione per prima a dare il buon esempio.
La pandemia di COVID-19 non può e non deve diventare l'ennesimo pretesto per l'Unione europea per assumere nuove e ulteriori competenze che non le spettano. La sanità nazionale non si tocca.
"
Gianantonio DA RE,2021-07-07,IT,General Union Environment Action Programme to 2030 (debate),https://www.europarl.europa.eu/doceo/document/CRE-9-2021-07-07-INT-3-244-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, l'ottavo programma d'azione per l'ambiente costituisce la base del principale obiettivo della politica ambientale dell'Unione europea, ovvero l'azzeramento delle emissioni di gas ad effetto serra entro il 2050. 
Per raggiungere la neutralità climatica, il testo in discussione prevede una sorveglianza serrata sui progressi compiuti dai singoli membri ed un uso rapido e sistematico delle procedure d'infrazione nei confronti degli Stati che non si adeguano alla tabella di marcia imposta dalla Commissione. 
A questo si aggiunge l'eliminazione graduale di tutti i sussidi diretti e indiretti ai combustibili fossili a livello nazionale, regionale e locale entro il 2025. Le proposte contenute in tale testo, seppur ambiziose, non sono però condivisibili. Le nostre aziende, già duramente colpite dalla pandemia e senza sussidi, subirebbero un ulteriore danno economico e un'inevitabile perdita di competitività rispetto a paesi come la Cina, l'India, gli Stati Uniti, che non condividono lo stesso obiettivo climatico. 
In questo momento le nostre imprese non devono essere soffocate da ulteriori vincoli, ma devono essere supportate da adeguati aiuti economici per salvarle dal fallimento, il che vuol dire salvare tanti, tantissimi posti di lavoro.
"
Gianantonio DA RE,2021-06-07,IT,EU Biodiversity Strategy for 2030: Bringing nature back into our lives (debate),https://www.europarl.europa.eu/doceo/document/CRE-9-2021-06-07-INT-1-124-0000_IT.html,"  Gianantonio Da Re (ID).   – Signor Presidente, onorevoli colleghi, la strategia dell'Unione europea sulla biodiversità per il 2030 costituisce un progetto per favorire il passaggio ad un'agricoltura più sostenibile. 
Le misure proposte dalla Commissione non devono diventare delle nuove imposizioni per i nostri agricoltori. L'obiettivo di riservare entro il 2030 almeno il 25 % dei terreni agricoli all'agricoltura biologica non tiene conto delle realtà territoriali e delle caratteristiche delle nostre aziende agricole. La scelta di tale tipologia produttiva dovrebbe essere una libera scelta da parte dei nostri agricoltori e non un'imposizione che risulterebbe penalizzante soprattutto per le realtà agricole più piccole. 
Inoltre, è indispensabile tener conto della diversità dei sistemi agricoli nazionali e regionali e della loro vulnerabilità nelle condizioni climatiche avverse, pensiamo agli ingenti danni subiti recentemente dall'agricoltura nelle regioni del Veneto e del Friuli-Venezia Giulia.
La transizione verso sistemi agricoli più sostenibili non deve essere un obbligo ma una scelta caratterizzata dalla gradualità e supportata da adeguati e concreti sostegni economici ai nostri agricoltori. Non accettiamo le imposizioni di Bruxelles. La nostra agricoltura deve essere aiutata e non penalizzata. Biodiversità sì, ma con tempi e modi ragionevoli. 
"
Gianantonio DA RE,2021-05-18,IT,Creative Europe programme (debate),https://www.europarl.europa.eu/doceo/document/CRE-9-2021-05-18-INT-2-321-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, la cultura rappresenta uno dei settori maggiormente colpiti dalle misure di contenimento dovute alla pandemia. In Europa i settori culturali e creativi hanno perso rispettivamente il 90 e il 76 % del fatturato tra il 2019 e il 2021. Una vera e propria catastrofe anche a livello occupazionale, se si considera che il settore culturale conta un'alta percentuale di lavoratori autonomi e privi di forme di tutela tipiche del lavoro dipendente, come la cassa integrazione o la disoccupazione.
L'Organizzazione per la cooperazione e lo sviluppo economico stima per l'Europa una percentuale di posti di lavoro a rischio tra lo 0,8 e il 5,5 %, con effetti che potrebbero essere molto più forti in Italia, dove il settore della cultura è particolarmente sviluppato. L'Italia, infatti, è il primo Paese europeo per quota di imprese culturali: il 14,5 % delle imprese culturale europea è italiano, davanti a Francia e Germania.
Ben venga il programma Europa creativa: è un programma sì necessario per la valorizzazione del patrimonio culturale, ma sicuramente non sufficiente. Il budget di 2,4 miliardi non è un supporto finanziario sufficiente.
Vorrei ricordare le parole della Presidente von der Leyen, pronunciate in quest'Aula nel 2019: ""La cultura e l'istruzione sono l'anello di collegamento tra la nostra storia e il nostro futuro e ciò che ci rende unici"". 
Presidente, oggi più che mai le nostre piccole e medie imprese culturali e i nostri lavoratori, oltre alle belle parole, hanno bisogno di consistenti aiuti economici.
"
Gianantonio DA RE,2021-05-18,IT,European Solidarity Corps Programme (debate),https://www.europarl.europa.eu/doceo/document/CRE-9-2021-05-18-INT-2-374-0000_IT.html,"  Gianantonio Da Re,  a nome del gruppo ID. – Signor Presidente, signora Commissaria, onorevoli colleghi, il corpo europeo di solidarietà venne presentato dal Presidente Juncker nel 2016 con l'obiettivo di realizzare un senso di appartenenza al progetto europeo tra i giovani. L'obiettivo del programma consiste nel promuovere il valore della solidarietà grazie all'impegno dei giovani in attività di volontariato, in particolare nelle nostre realtà locali.
L'importante finalità di tale programma non ha però il supporto finanziario che meriterebbe: il budget di un 1,26 miliardi non sarà sicuramente sufficiente per raggiungere gli obiettivi che il programma si pone. L'Unione europea dovrebbe far prova di più coerenza tra gli obiettivi che si prefigge e il sostegno finanziario che mette a disposizione per realizzarli.
Le associazioni di volontariato, che ogni giorno investono il proprio tempo per aiutare il prossimo, meriterebbero un vero riconoscimento non solo a parole ma anche con azioni concrete ed efficaci.
Colgo l'occasione da questo Parlamento per ringraziare l'opera che questi volontari mettono a disposizione per la nostra società e per l'Europa.
"
Gianantonio DA RE,2020-10-20,IT,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other Regulations (debate)",https://www.europarl.europa.eu/doceo/document/CRE-9-2020-10-20-INT-2-090-0000_IT.html,"  Gianantonio Da Re (ID).   – Signor Presidente, onorevoli colleghi, nella futura politica agricola una parte delle risorse erogate sarà condizionata al rispetto della sostenibilità ambientale, una condizionalità obbligatoria che non deve andare a discapito della produttività delle nostre aziende. Non è possibile che i grandi paesi agricoli quali Italia, Spagna, Francia e Germania subiscano veti dai paesi europei in cui l'agricoltura ha un'importanza minore. La competitività delle nostre aziende richiede una maggiore tutela all'indicazione di origine protetta DOP e IGP.
I nostri prodotti tipici sono l'arma vincente sia dal punto di vista produttivo che economico contro i prodotti standard che la globalizzazione ci ha voluto imporre a tutti i costi. Non ci può essere un futuro per la politica agricola comune senza la tutela, il finanziamento dei nostri prodotti e il riconoscimento del lavoro di generazioni svolto sul territorio, che ha fatto di questi prodotti un'eccellenza rinomata in tutto il mondo. 
"
Gianantonio DA RE,2020-10-06,IT,European Climate Law (debate),https://www.europarl.europa.eu/doceo/document/CRE-9-2020-10-06-INT-2-189-0000_IT.html,"  Gianantonio Da Re (ID).   – Signora Presidente, onorevoli colleghi, con la legge europea sul clima la Commissione impone agli Stati membri l'obiettivo dell'azzeramento delle emissioni dei gas a effetto serra entro il 2050. Tale vincolo prevede una sorveglianza serrata da parte della Commissione, un pretesto per un vero e proprio controllo sulle politiche nazionali.
Gli obiettivi da raggiungere sono chiari ma nulla viene detto sui costi sociali ed economici che ciò comporterà: pensiamo all'inevitabile perdita di competitività delle nostre imprese rispetto a paesi come Cina, India e Stati Uniti, che non condividono l'obiettivo climatico; le nostre industrie europee, soprattutto quelle siderurgiche, sono soggette a costi energetici improponibili rispetto ai concorrenti globali.
La transizione energetica richiede gradualità, condivisione e ingenti aiuti economici, che le nostre imprese in questo momento non hanno. La lotta al cambiamento climatico deve avvenire salvaguardando le nostre imprese e soprattutto ricordiamoci di salvarle dal fallimento.
"
Gianantonio DA RE,2020-09-17,IT,The need for an immediate and humanitarian EU response to the current situation in the refugee camp in Moria (debate),https://www.europarl.europa.eu/doceo/document/CRE-9-2020-09-17-INT-4-066-0000_IT.html,"  Gianantonio Da Re (ID).   – Signor Presidente, onorevoli colleghi, l'incendio del campo profughi di Moria, che ospitava quasi tredicimila persone, è un tipico esempio di catastrofe annunciata, avvenuta nell'indifferenza e la colpevole inerzia dell'Unione europea. 
Il campo profughi di Moria rappresenta infatti il fallimento della politica migratoria europea, il cui apice è stato raggiunto nel 2016 con l'accordo nefasto tra l'Unione europea e la Turchia, un accordo che il dittatore Erdogan non ha mai rispettato e che di fatto ha trasformato le isole greche in carcere a cielo aperto. 
Da mesi la Turchia provoca l'Europa in due modi: incentivando il passaggio dei migranti illegali in Grecia, pur ricevendo finanziamenti europei di 6 miliardi di euro per accoglierli, e violando la sovranità greca e cipriota con navi da perforazione e navi da guerra.
Non dobbiamo cedere alle minacce della Turchia, che non è e non sarà mai Europa. Non posso che condividere quanto affermato ieri dalla Presidente von der Leyen, secondo cui la politica migratoria è una sfida dell'Europa e i paesi più esposti ai flussi migratori come la Grecia e l'Italia devono poter contare sulla solidarietà di tutta l'Unione europea.
La prossima settimana la Commissione europea presenterà un nuovo patto sulla migrazione e l'asilo: ebbene, auspico che la nuova proposta della Commissione europea non sia solo uno spot elettorale ma si traduca in fatti concreti ed azioni rapide. L'Europa non può essere assente in questa fase.
"
Gianantonio DA RE,2020-07-10,IT,Cultural recovery of Europe (debate),https://www.europarl.europa.eu/doceo/document/CRE-9-2020-07-10-INT-3-035-0000_IT.html,"  Gianantonio Da Re,  a nome del gruppo ID. – Signora Presidente, onorevoli colleghi, il gruppo Identità e Democrazia, e in particolare il movimento ""Lega - Salvini premier"", è stato spesso accusato di voler distruggere l'Unione europea. Non è così: noi non vogliamo distruggere l'Unione europea, ma migliorarla. 
Io stesso, il 26 ottobre 2019, ho inviato una lettera al Presidente Sassoli chiedendo di riprendere il processo costituente della Costituzione europea. La risposta che ho ricevuto dal Presidente ha confermato la necessità e la volontà di proseguire in tal senso, sottolineando la centralità della cultura europea.
L'Unione europea deve riformarsi o meglio deve rinascere; non deve essere un'Europa delle nazioni ma l'Europa dei popoli. Ricordiamo il grande popolo veneto, o il popolo friulano, bavarese, catalano, basco, bretone e così via. Non dovremmo parlare di una cultura europea, ma di un insieme di culture e di popoli che la compongono.
Il tentativo di soffocare e di azzerare le diverse specificità non può che portare all'inevitabile fallimento del progetto europeo, fallimento che noi non vogliamo. Solo il pieno rispetto della cultura e della storia dei singoli paesi porterà a una vera e propria Unione europea. Una cultura europea può essere creata solo andando al di là degli interessi nazionali che la compongono, e le singole identità costituiscono infatti il valore aggiunto e fanno grande ed unica l'Europa, con quasi 500 milioni di abitanti.
Per questo la cultura europea deve diventare una priorità nel quadro delle politiche europee e costituire il perno principale della futura Costituzione europea. Non si può essere un'Unione europea senza il rispetto delle regole e delle singole identità, senza il rispetto della volontà popolare, anche se questa risulta scomoda all'alta finanza e alla burocrazia europea.
"
Gianantonio DA RE,2020-03-10,IT,"Coronavirus outbreak, state of play and ensuring a coordinated European response to the health, economic and social impact (debate)",https://www.europarl.europa.eu/doceo/document/CRE-9-2020-03-10-INT-2-083-0000_IT.html,"  Gianantonio Da Re (ID).   – Signora Presidente, onorevoli colleghi, nelle ultime settimane abbiamo assistito alla diffusione in Europa del coronavirus. Le regioni del Nord Italia, in particolare il Veneto e la Lombardia, si sono attivate immediatamente, adottando misure essenziali di prevenzione per evitare la diffusione del virus.
L'Unione europea è stata completamente assente: nessuna misura adottata e nessun gesto di solidarietà. Oggi evidenziamo il volto ipocrita dell'Unione europea, presente e severa quando c'è da chiedere ed assente nel momento in cui bisogna dare.
Ingenti sono i danni all'economia italiana ed europea: sono a rischio oltre 30 000 imprese e oltre 7 miliardi di euro di perdita nel comparto turistico, con un inevitabile impatto negativo a livello occupazionale.
Oggi pretendiamo dalla Commissione europea l'adozione di misure economiche immediate a sostegno delle nostre imprese e delle nostre famiglie. L'Unione europea deve fare la sua parte e deve fare di più.
Ringrazio il personale medico e paramedico in questa grande emergenza.
"
Gianantonio DA RE,2020-03-10,IT,Migration situation at the Greek-Turkish border and the EU's common response to it (debate),https://www.europarl.europa.eu/doceo/document/CRE-9-2020-03-10-INT-2-251-0000_IT.html,"  Gianantonio Da Re (ID).   – Signor Presidente, onorevoli colleghi, nel marzo 2016 l'Unione europea e la Turchia hanno siglato un accordo scellerato che prevedeva, da parte della Turchia, il blocco del flusso dei migranti verso l'Europa in cambio di 6 miliardi di euro. Nelle scorse settimane il dittatore Erdoğan ha deciso di non rispettare tale accordo, scatenando l'esodo di oltre 100 000 migranti verso la Grecia.
Ieri si è tenuto qui a bruciare un incontro tra Erdoğan e la Presidente della Commissione, von der Leyen. Il dittatore Erdoğan ha forse chiesto all'Unione europea ulteriore denaro pubblico, ancora di più di quello che abbiamo dato?
L'Unione europea non deve cedere al ricatto di un dittatore e deve immediatamente interrompere il processo di adesione della Turchia all'Unione europea: la Turchia non è l'Europa e l'Europa non vuole la Turchia e chiudiamo pure anche Frontex.
"
Gianantonio DA RE,2020-02-13,IT,Farm to Fork Strategy - the key role of farmers and rural areas (debate),https://www.europarl.europa.eu/doceo/document/CRE-9-2020-02-13-INT-4-030-0000_IT.html,"  Gianantonio Da Re (ID).   – Signora Presidente, onorevoli colleghi, la Commissione ha presentato la strategia denominata ""Dai campi alla tavola"", che prevede di fare del sistema agroalimentare europeo un modello di riferimento globale in termini di sostenibilità. Questi gli obiettivi: continuare a garantire un elevato livello di sicurezza dei prodotti agricoli, della produzione e della commercializzazione, assicurare agli agricoltori un reddito equo, salvaguardare la biodiversità e infine ridurre la dipendenza dai pesticidi.
Mi chiedo: i prodotti importati dall'Unione europea saranno soggetti alla stessa normativa? E la Commissione intende imporre i nostri agricoltori? Quali azioni verranno intraprese per contrastare il dumping sociale, salariale ed ambientale dei prodotti agroalimentari provenienti dai paesi terzi, quali Vietnam e Cambogia? 
Presidente, questa è concorrenza sleale. Dobbiamo tutelare le nostre aziende agricole, non si tratta di protezionismo ma di equità e di salute dei nostri cittadini. 
"
Gianantonio DA RE,2020-02-10,IT,SMEs and better regulation (debate),https://www.europarl.europa.eu/doceo/document/CRE-9-2020-02-10-INT-1-186-0000_IT.html,"  Gianantonio Da Re (ID).   – Signor Presidente, onorevoli colleghi, la Commissione ha fatto poco per creare i collegamenti fra il fabbisogno di finanziamenti delle piccole e medie imprese e gli strumenti finanziari garantiti dall'Unione europea.
Inoltre, la maggior parte dei beneficiari non sono a conoscenza degli strumenti finanziari garantiti dall'Unione e la Commissione ha una conoscenza limitata delle necessità finanziarie dei beneficiari. Questo è quanto affermato dalla Corte dei conti europea nella relazione n. 02 del 2020 pubblicata lo scorso 22 gennaio.
La discussione su una migliore regolamentazione a favore delle piccole e medie imprese richiede una conoscenza approfondita del settore imprenditoriale, quanto mai oggi assente. Le nostre piccole e medie imprese non necessitano di più regolamentazione, ma di una riduzione degli oneri amministrativi, di strumenti finanziari a supporto della loro competitività e di adeguate misure di difesa commerciale contro il dumping sociale ed ambientale.
Sono necessarie più agevolazioni fiscali sugli investimenti a carattere socio-ambientale per l'adeguamento delle proprie strutture. Bisogna dare una risposta coerente alle nuove necessità del sistema imprenditoriale per garantire alle imprese di operare in un contesto normativo ed economico stabile, affrontando i fattori che ostacolano la crescita e l'innovazione, meno burocrazia e più efficienza. Chi vi parla è un piccolo imprenditore: più fatti e meno chiacchiere. 
"
Gianantonio DA RE,2020-01-30,IT,Commission Work Programme 2020 (debate),https://www.europarl.europa.eu/doceo/document/CRE-9-2020-01-30-INT-2-052-0000_IT.html,"  Gianantonio Da Re (ID).   – Signora Presidente, onorevoli colleghi, il 2020 rappresenta un anno cruciale per l'Unione europea. La Commissione dovrà affrontare infatti grandi sfide: la Brexit e la negoziazione del bilancio europeo 2021-2027. La Commissione avrà solo undici mesi per finalizzare l'uscita del Regno Unito dall'Unione europea. Ritengo sia assolutamente necessario vigilare affinché nel corso delle negoziazioni venga tutelata la competitività delle nostre piccole e medie imprese e assicurato il riconoscimento dei marchi DOP e IGP dei nostri prodotti d'eccellenza.
Per quanto riguarda il prossimo Quadro finanziario pluriennale, la Commissione ha proposto di raddoppiare il bilancio del programma Erasmus, portandolo a 30 miliardi di euro. La Presidente von der Leyen, nel proporre il raddoppio del bilancio per il programma Erasmus, è consapevole dell'impegno assunto davanti ai cittadini? Le promesse sono facili da fare ma difficili da mantenere, come si dice da noi ""tra il dire e il fare il c'è di mezzo il mare"". 
"
Gianantonio DA RE,2020-01-14,IT,Presentation of the programme of activities of the Croatian Presidency (debate),https://www.europarl.europa.eu/doceo/document/CRE-9-2020-01-14-INT-2-047-0000_IT.html,"  Gianantonio Da Re (ID).   – Signora Presidente, onorevoli colleghi, ringrazio il premier Plenković. ""Un'Europa forte in un mondo di sfide"": questo è il motto scelto dalla Croazia.
La Croazia ha una grande occasione, e una grande sfida da affrontare è avvicinare i cittadini alle istituzioni europee e dimostrare che l'Europa non è quella dei grandi interessi economici e finanziari ma è l'Europa dei cittadini, che può e deve dare molto di più per le nostre piccole realtà locali.
Non sarà un semestre semplice: grandi sono le sfide da affrontare – come la Brexit, la stesura del quadro finanziario pluriennale, la gestione dei flussi migratori – e ambiziose le priorità – dare all'Europa più infrastrutture, più sviluppo, più sicurezza e maggiore influenza sulla scelta globale.
Ma non solo, gli altri punti in agenda non sono meno importanti: il sostegno alle aree rurali, all'agricoltura, all'aumento della competitività delle piccole e medie imprese, la promozione del turismo sostenibile, nonché il potenziamento della cooperazione macroregionale.
Sul fronte della cultura e dell'istruzione sono certamente condivisibili gli obiettivi dell'aumento della mobilità degli studenti e dei ricercatori, la promozione del patrimonio culturale europeo, nonché l'utilizzo dello sport quale strumento di inclusione sociale.
Essendo io della regione del Veneto e viste le similitudini storiche e culturali tra la mia regione e la Croazia, darò una mano il più possibile affinché gli obiettivi vengano realizzati, augurando alla Presidenza un buon lavoro e confermando quindi il mio supporto e la massima collaborazione. Grazie al Presidente, il premier Plenković.
"
Gianantonio DA RE,2020-01-14,IT,"Sustainable investment plan, just transition fund and Roadmap on Social Europe (debate)",https://www.europarl.europa.eu/doceo/document/CRE-9-2020-01-14-INT-2-168-0000_IT.html,"  Gianantonio Da Re,  a nome del gruppo ID. – Signora Presidente, onorevoli colleghi, mille miliardi per i prossimi dieci anni: questo è il piano di investimenti della Commissione per portare l'Europa alla neutralità climatica entro il 2050.
Di questo piano di investimenti conosciamo il budget, mille miliardi, mentre non ci è ancora chiaro da dove verranno attinte le risorse per raggiungere tale cifra. Verranno forse ridotti i fondi previsti per gli altri programmi europei? E se sì, quali subiranno una diminuzione?
Importanti sono gli altri due nodi da sciogliere: i criteri dei beneficiari e la modalità di distribuzione di questi fondi. Per raggiungere l'obiettivo della neutralità climatica la Commissione prevede la possibilità di allentare le regole sugli aiuti di Stato? Perché non farlo anche per le altre politiche?
Si parla di un Fondo per una transizione energetica giusta; ci auguriamo che l'equità non sia solo uno slogan ma si traduca in azioni concrete, soprattutto a beneficio delle nostre piccole e medie imprese, delle quali nulla si dice in questo piano di investimenti.
"
Gianantonio DA RE,2019-12-17,IT,EU disability strategy post 2020 (debate),https://www.europarl.europa.eu/doceo/document/CRE-9-2019-12-17-INT-2-288-0000_IT.html,"  Gianantonio Da Re,  a nome del gruppo ID. – Signor Presidente, onorevoli colleghi, l'articolo 26 della Carta dei diritti fondamentali dell'Unione europea stabilisce che l'Unione riconosce e rispetta il diritto delle persone con disabilità di beneficiare di misure intese a garantire l'autonomia e l'inserimento sociale e professionale e la partecipazione della vita in comunità. 
Ebbene, nel descrivere le priorità della Commissione europea, la Presidente von der Leyen non una sola volta ha pronunciato la parola disabilità, triste considerazione e constatazione che ben ci dice quale posto occupano le persone disabili nella scala delle priorità della Commissione.
Le statistiche e le cifre sulla disabilità sono sconfortanti. La disabilità in Europa riguarda circa 80 milioni di persone, che spesso non hanno la possibilità di partecipare pienamente alla vita sociale ed economica a causa delle barriere comportamentali ed ambientali. Entro il 2020 si prevede che un quinto della popolazione europea presenterà qualche forma di disabilità dovuta anche all'invecchiamento della popolazione.
Questi dati ci dicono che l'Unione europea deve fare di più per le persone con disabilità e l'attenzione verso di loro deve diventare una priorità. Se vogliamo creare una società veramente inclusiva è necessaria una volontà politica determinata. Lasciar perdere gli slogan inutili e puntare sull'obiettivo con azioni concrete. Vanno pertanto aumentati gli strumenti finanziari a favore delle persone con disabilità, delle loro famiglie, delle associazioni di volontariato, in particolare delle strutture dove esse operano.
Infine, deve essere migliorata l'accessibilità delle persone disabili all'informazione, in modo che possano esercitare appieno i propri diritti di cittadini europei. È un dovere morale della Commissione europea prestare più attenzione alle fasce più deboli della nostra società, soprattutto il rispetto per le loro persone e per le famiglie che purtroppo hanno questo problema. 
"
Gianantonio DA RE,2019-12-17,IT,Outcome of the COP25 (debate),https://www.europarl.europa.eu/doceo/document/CRE-9-2019-12-17-INT-2-363-0000_IT.html,"  Gianantonio Da Re (ID).   – Signora Presidente, onorevoli colleghi, quella che doveva essere la conferenza ONU sul cambiamento climatico più ambiziosa di sempre si è conclusa con un clamoroso fallimento. 
Non è stato trovato alcun compromesso sull'articolo 6 dell'accordo di Parigi, che prevede la regolazione globale del mercato del carbonio e i grandi paesi inquinanti quali India, Cina e Stati Uniti hanno ribadito il loro no alla riduzione dei gas ad effetto serra. 
Un meritato schiaffo all'Europa e ai suoi slogan sul cambiamento climatico che, non solo non portano nulla, ma danneggiano le aziende europee, costrette a subire la concorrenza dei grandi paesi inquinanti, che non intendono assolutamente intraprendere la transizione energetica voluta dall'Europa.
Cari colleghi, il fallimento della Conferenza ONU sul cambiamento climatico non sarà l'unico, ma molti altri ne seguiranno. Le nostre aziende e le nostre imprese non si confrontano con Greta, ma si confrontano con la concorrenza sleale di Cina, Stati Uniti e India. Quindi, cari signori, non dobbiamo essere solo noi, dobbiamo coinvolgere tutti, altrimenti sarà un fallimento continuo. 
"
Gianantonio DA RE,2019-11-26,IT,Preparation of the European Council meeting of 12 and 13 December 2019 (debate),https://www.europarl.europa.eu/doceo/document/CRE-9-2019-11-26-INT-2-058-0000_IT.html,"  Gianantonio Da Re (ID).   – Signora Presidente, onorevoli colleghi, nel corso della prossima riunione del 12 e 13 dicembre, il Consiglio europeo affronterà la questione del cambiamento climatico per finalizzare una strategia mirante alla neutralità climatica nel 2050.
Per raggiungere tale obiettivo l'Unione europea chiede all'industria europea, ad esempio alle acciaierie, un programma di eliminazione del carbone che comporta ingenti investimenti nelle nuove tecnologie produttive. Tale processo richiederà una lunga e complicata transizione industriale, che non potrà non avere un impatto negativo sull'industria europea in termini economici e occupazionali.
Mi chiedo quindi se il Consiglio europeo, per facilitare tale transizione, intenda supportare l'industria europea attraverso adeguati strumenti finanziari per assicurare la competitività della nostra industria, soprattutto nei confronti di Cina, India e Stati Uniti, paesi che non condividono con l'Europa la lotta al cambiamento climatico, nemmeno da conseguente transizione energetica.
"
Gianantonio DA RE,2019-11-26,IT,EU response to extreme meteorological events and their impacts: how to protect European urban areas and their cultural heritage (debate),https://www.europarl.europa.eu/doceo/document/CRE-9-2019-11-26-INT-2-258-0000_IT.html,"  Gianantonio Da Re (ID).   – Signora Presidente, onorevoli colleghi, ""una devastazione apocalittica e totale"", così il governatore della Regione del Veneto, Luca Zaia, ha definito la situazione dell'emergenza causata dall'alluvione del 12 novembre che ha colpito la città di Venezia, la laguna e il litorale veneziano.
I danni provocati alle infrastrutture, agli esercizi commerciali, alle proprietà pubbliche e private e al patrimonio culturale veneziano sono superiori al miliardo. Particolarmente colpite le basiliche di San Marco, Murano, Torcello, senza dimenticare l'imponente numero di chiese, 120, la metà delle quali sono andate sott'acqua, provocando danni superiori, solo alle chiese, per 3 milioni di euro. Ingenti i danni subiti dalla biblioteca e dal Conservatorio: sono stati compromessi numerosi e importanti documenti musicali, tra i quali le partiture di compositori come Vivaldi e Beethoven.
Di fronte a una catastrofe che ha colpito Venezia e la sua laguna, patrimonio mondiale dell'UNESCO, l'Unione europea non può rimanere indifferente. Questo è il momento di dimostrare che l'Unione europea non è solo un'unione di grandi interessi finanziari ma è anche dei cittadini per i cittadini.
Venga quindi mobilitato immediatamente il Fondo di solidarietà europeo, predisponendo ulteriori fondi straordinari e per la salvaguardia di un patrimonio culturale unico come quello della nostra grande città.
"
Gianantonio DA RE,2019-11-14,IT,"Situation in the hotspots on the Greek islands, in particular the case of Moria (debate)",https://www.europarl.europa.eu/doceo/document/CRE-9-2019-11-14-INT-2-063-0000_IT.html,"  Gianantonio Da Re (ID).   – Signora Presidente, onorevoli colleghi, Commissario, negli ultimi due mesi 18 000 persone sono arrivate nelle isole greche, più del doppio di quelle arrivate un anno fa. 
La situazione nelle isole greche è ormai al collasso, soprattutto negli hotspot come quello di Moria che, pur avendo una capienza di 3 000 posti, conta oggi 13 000 persone. A causa dell'offensiva turca nel nord-est della Siria, la situazione potrebbe peggiorare con un ulteriore aumento di flusso di profughi siriani. 
L'hotspot di Moria ben rappresenta il fallimento della politica migratoria europea. L'apice di tale fallimento è stato raggiunto nel 2016 con l'accordo tra l'Unione europea e la Turchia, siglato per fermare il flusso dei rifugiati dalla costa occidentale di Ankara alla Grecia. L'accordo prevedeva che le isole della Grecia fossero utilizzate come aree di sosta temporanee per i migranti della Turchia che tentavano di raggiungere l'Europa orientale, a condizione, però, che i migranti sarebbero tornati nel territorio di Ankara. Ebbene, a causa del malfunzionamento di tale accordo, oggi continuiamo ad avere 30 000 migranti intrappolati in Grecia. 
Oggi la Grecia, come l'Italia, paga l'incapacità dell'Unione europea nel gestire i flussi migratori, anziché lavorare seriamente sui programmi di ricollocazione, sottostando ai ricatti di Erdogan. 
"
Gianantonio DA RE,2019-10-22,IT,General budget of the European Union for 2020 - all sections (debate),https://www.europarl.europa.eu/doceo/document/CRE-9-2019-10-22-INT-2-216-0000_IT.html,"  Gianantonio Da Re (ID).   – Signora Presidente, onorevoli colleghi, nella discussione odierna trattiamo le linee di bilancio e di come nei prossimi anni saranno utilizzati i soldi dei contribuenti europei. 
La Commissione europea, a parole, si dice solidale ed attenta all'inclusione sociale delle persone disabili. Ebbene, le cifre dicono altro. Ad esempio per il programma Erasmus bisogna prestare attenzione alle percentuali e non alle cifre di per sé.
Per il periodo 2014-2020 il programma Erasmus ha un bilancio di 14,7 miliardi, con 264,6 milioni di euro per l'inclusione sociale delle persone disabili attraverso lo sport, cioè una percentuale dell'1,8% del bilancio globale. Passiamo quindi all'analisi del quadro finanziario pluriennale del 2021-2027: il bilancio Erasmus prevede un budget di 30 miliardi di euro, con 550 milioni di euro per lo sport. Ora, facendo un breve calcolo, si scopre che la percentuale dedicata allo sport e all'inclusione sociale delle persone disabili attraverso lo sport rimane dell'1,8% del budget totale. 
Sappiano quindi i cittadini europei che la Commissione europea è solidale soltanto a parole e non nei fatti. Questo non è un finanziamento, ma è soltanto un'elemosina. 
"
