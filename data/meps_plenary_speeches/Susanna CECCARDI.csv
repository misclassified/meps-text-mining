MP,Date,Language,Title,Url,Content
Susanna CECCARDI,2023-11-23,IT,International day for the elimination of violence against women (debate),https://www.europarl.europa.eu/doceo/document/CRE-9-2023-11-23-INT-4-020-0000_IT.html,"  Susanna Ceccardi (ID).   – Signor Presidente, onorevoli colleghi, figlia mia, sei nata femmina. Ho sempre desiderato una figlia femmina per condividere insieme i giochi con le bambole, per portarti a lezione di danza e pianoforte, se lo vorrai, per consigliarti meglio quando, da adolescente, avrai le prime cotte e quando, da più grande, ti innamorerai davvero. Avrai qualche delusione, ma saprai rialzarti se sarò stata una buona madre. 
Ti insegnerò a credere in te stessa, ad essere indipendente psicologicamente ed economicamente, ad amare qualcuno intensamente ma senza annientarsi mai. Ti dirò, quando avrai l'età per capire, che non dovrai mai accettare nessun sopruso, nessuna violenza, anche se piccola o apparentemente innocua, e neanche per scherzo. Ti insegnerò a denunciare, a difenderti, a imparare ad allontanare le persone che vorranno ferirti. Ti insegnerò ad odiare la violenza, a non subirla e a non infliggerla agli altri. Cresci e non pentirti mai di essere una donna. Vanne fiera e a testa alta. Ricordati di amare con tutto il cuore e senza paura. 
Quando è nata, quattro anni fa, mia figlia, le ho scritto questo messaggio e penso che la prima campagna antiviolenza la facciamo noi genitori in casa ogni giorno. Nella storia i risultati più importanti per l'emancipazione femminile sono stati ottenuti grazie alla consapevolezza di sé che le donne hanno raggiunto. È ancora questa la strada da percorrere per continuare a difendere le donne: libertà e consapevolezza. 
Oggi in Aula, purtroppo, ci sono pochi uomini, siamo tutte donne. Di questo dobbiamo interrogarci: questo è un dibattito esclusivamente per donne o riguarda anche gli uomini? Riguarda anche i padri, riguarda anche figli, riguarda anche le madri. I padri, ma anche le madri, hanno il compito di educare i figli. 
"
Susanna CECCARDI,2023-11-21,IT,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-249-0000_IT.html,"  Susanna Ceccardi (ID).   – Signor Presidente, onorevoli colleghi, io quando sento che la Commissione europea ha dei programmi ambiziosi, ho paura perché preferirei che i progetti fossero un po' meno ambiziosi e un po' più calati nella realtà, un po' più equilibrati. 
Io ho fatto il sindaco prima di essere parlamentare europeo e, insieme ai miei colleghi, ho passato anni a spiegare ai cittadini come fare bene la raccolta differenziata. Ora che tanti Paesi hanno raggiunto gli obiettivi sul riciclo, diciamo: no, no! Cambiamo tutto, cambiamo le abitudini di tutti i cittadini europei ma soprattutto creiamo un problema alla produzione. 
E qui stiamo parlando di agricoltura, della filiera della produzione alimentare, della ristorazione. Chi per ignoranza o malafede acconsentirà a questa ennesima ecofollia sferrerà un colpo mortale a economie dell'Europa, come l'economia italiana, che fattura 600 miliardi di euro l'anno, con 1,3 milioni di imprese e 3,6 milioni di addetti. Pensiamoci. 
"
Susanna CECCARDI,2023-11-08,IT,Order of business,https://www.europarl.europa.eu/doceo/document/CRE-9-2023-11-08-INT-1-026-0000_IT.html,"  Susanna Ceccardi (ID).   – Signora Presidente, onorevoli colleghi, la mia Toscana, la regione da cui provengo, in queste ultime settimane è stata flagellata dal maltempo. Ci sono stati otto morti!
La Toscana, che molti di voi conoscono, con le sue bellezze artistiche, con il suo grande popolo, adesso è in ginocchio; le famiglie hanno le case allagate, molte aziende hanno perso tutto, i danni ammontano a più di 300 milioni di euro.
È per questo che chiedo alla Commissione europea di attivare il Fondo di solidarietà, come molto spesso è stato attivato in passato in casi come questo. Aiutate la nostra Toscana a rialzarsi, la Toscana che, con le sue bellezze e con la sua arte, ha illuminato tutta Europa e il mondo.
Aiutate la Toscana a riavere la propria luce.
"
Susanna CECCARDI,2023-10-18,IT,Islamist terrorist attack on French schools and the need to protect people and promote social cohesion (debate),https://www.europarl.europa.eu/doceo/document/CRE-9-2023-10-18-INT-3-482-0000_IT.html,"  Susanna Ceccardi (ID).   – Signor Presidente, onorevoli colleghi, la gente ha paura. Mi hanno scritto diverse persone per sapere se possono prendere tranquillamente l'aereo, se possono andare al supermercato, se possono portare i figli a scuola. L'Europa, con la sua debolezza, ha lasciato che la guerra entrasse nelle nostre città.
La sinistra diceva che i terroristi non sarebbero mai arrivati sui barconi e invece eccoli qua. Avete continuato a sostenere, in nome del diritto alla libertà di culto, la costruzione di moschee in tutta Europa e, proprio lì, in quelle moschee, senza controllo, gli immigrati irregolari si sono radicalizzati.
C'è bisogno di dare una svolta vera a questa Europa e porre da subito stringenti misure antiterrorismo. Servono controlli in tutte le moschee sulle dichiarazioni degli imam. Bisogna fermare immediatamente la costruzione di nuovi luoghi di culto in tutta Europa ed espellere gli irregolari.
In Italia, gli imam stanno dicendo che l'aggressione palestinese è resistenza. Si soffia sul fuoco dell'odio e i cani sciolti si esaltano. In Belgio, in Francia e in Svezia ci sono quartieri dove non si può più entrare. È tardi, è già tardi, ma qualcosa si può ancora fare.
Bisogna smettere di aver paura, bisogna abbandonare il politicamente corretto. Bisogna tornare a essere orgogliosi di essere europei. Bisogna difendere quello che siamo, le nostre radici giudaico-cristiane, le nostre lingue nazionali, i nostri confini e i nostri valori. Solo così, con la rabbia e l'orgoglio di cui parlava Oriana Fallaci, potremo difendere ciò che siamo.
"
Susanna CECCARDI,2023-10-04,IT,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-099-0000_IT.html,"  Susanna Ceccardi (ID).   – Signor Presidente, onorevoli colleghi, pochi giorni fa una giudice italiana ha rilasciato tre irregolari tunisini da un centro per il rimpatrio, sostenendo che quei trattamenti contrastano con le norme europee. Questa giudice condivideva sui social le raccolte firme per sfiduciare Matteo Salvini e raccolte firme perché l'Europa dovesse aprire le porte ai migranti pagandogli direttamente il biglietto aereo per portarli qua.
Non bastavano le norme europee inefficaci. A questa folle ideologia immigrazionista si aggiungono anche i giudici italiani politicizzati. La difesa dei confini e dei nostri cittadini è una battaglia di civiltà che solo la Lega sta combattendo fino in fondo. Il nostro governo deve capire che l'Unione europea non risolverà mai il problema. Questa Europa è schiava delle sinistre che distruggono la nostra economia e favoriscono l'invasione. Il governo Meloni ha dato fiducia all'Europa, per esempio sul memorandum con la Tunisia, ma siamo stati traditi. La soluzione sono le elezioni europee del 2024: solo se il centrodestra vincerà e governerà compatto, senza l'abbraccio mortale della sinistra, cambieranno le cose...
(il Presidente toglie la parola all'oratrice)
"
Susanna CECCARDI,2023-10-04,IT,The spread of ‘anti-LGBTIQ’ propaganda bills by populist parties and governments in Europe (debate),https://www.europarl.europa.eu/doceo/document/CRE-9-2023-10-04-INT-3-435-0000_IT.html,"  Susanna Ceccardi (ID).   – Signor Presidente, onorevoli colleghi, nel mio paese, l'Italia, – rispondo alle varie accuse che sono state formulate in quest'Aula – si rispettano i diritti degli omosessuali, come negli altri paesi europei, non di meno. Qualcuno, proprio in quest'Aula, ha fatto della politica strumentale, paragonando l'Italia, un paese membro e fondatore, all'Uganda, e soltanto per la vostra strumentalizzazione politica.
Vi do una notizia: gli omosessuali non sono tutti di sinistra in Europa, ce ne sono moltissimi di destra e ce ne sono moltissimi di centrodestra, proporzionalmente a tutti gli altri elettori. E quegli omosessuali di centrodestra non si sentono rappresentati dalla vostra politica assolutamente strumentale e sono venuti da me e dagli altri esponenti di centrodestra a denunciare come siano stati emarginati più volte dalle associazioni di sinistra LGBTQI perché la pensano diversamente. Questa è discriminazione! E voi non rappresentate tutti gli omosessuali d'Europa, fatevene una ragione.
"
Susanna CECCARDI,2023-10-04,IT,"Human rights situation in Afghanistan, in particular the persecution of former government officials",https://www.europarl.europa.eu/doceo/document/CRE-9-2023-10-04-INT-3-463-0000_IT.html,"  Susanna Ceccardi (ID).   – Signor Presidente, onorevoli colleghi, in Afghanistan un'intera generazione per vent'anni è cresciuta credendo nel cambiamento, fidandosi di noi come alleati leali e sperando in un paese moderno e laico, governato dalla legge e non dalla forza bruta, e aveva acquisito fiducia nel futuro, un futuro di libertà, seppur in mezzo a tante difficoltà e tanti problemi. L'abbiamo tradita quella fiducia.
Solo nel primo anno del rinnovato dominio talebano le Nazioni Unite hanno contato almeno 218 esecuzioni sommarie. Molti di loro erano agenti di polizia e membri dell'esercito nazionale afghano. Molti altri erano civili, funzionari e non. L'Europa in questi anni ha accolto chiunque, ma ha dimenticato spesso chi ha prestato servizio accanto ai nostri uomini e soldati, a cominciare dagli interpreti afghani.
Ricordiamocelo sempre: non esistono talebani moderati. Abbiamo il dovere morale di proteggere coloro che si sono fidati di noi. Grazie per essere qui a Ahmad Massoud, uomo coraggioso. L'Occidente dovrebbe avere più coraggio, ha molto da imparare.
"
Susanna CECCARDI,2023-10-03,IT,Medicine shortages and strategic healthcare autonomy in the EU (debate),https://www.europarl.europa.eu/doceo/document/CRE-9-2023-10-03-INT-2-265-0000_IT.html,"  Susanna Ceccardi (ID).   – Signor Presidente, onorevoli colleghi, si parla spesso di sovranità energetica e di sovranità alimentare, ma dovremmo parlare di più di sovranità farmaceutica, un settore trainante per le economie nazionali ed europee.
La maggior parte dei principi attivi, come è stato detto, è prodotta in Cina e in India. Questo dato è allarmante per la nostra sicurezza farmaceutica. Se avessimo una crisi mondiale, per esempio, molti dei farmaci salvavita che conosciamo, per esempio quelli antidiabetici, non potrebbero salvare la vita a milioni di persone in Europa. 
E purtroppo negli ultimi vent'anni l'Unione europea ha perso il 25 % dei finanziamenti, perché altri paesi hanno investito di più: l'Arabia Saudita, la Cina e gli USA.
La proposta della Commissione europea svantaggia gli Stati comunitari perché rischia di aumentare le delocalizzazioni. Quindi no alle delocalizzazioni. Proteggiamo la proprietà intellettuale e gli investimenti.
"
Susanna CECCARDI,2023-10-03,IT,Question Time with Commissioners – EU-China trade relations,https://www.europarl.europa.eu/doceo/document/CRE-9-2023-10-03-INT-2-321-0000_IT.html,"  Susanna Ceccardi (ID).   – Signor Commissario, l'Unione europea è un grande partner commerciale della Cina: il terzo per le esportazioni e il primo per le importazioni. Quindi capiamo, è evidente, che la Cina ha intenzione di vendere, ma meno di comprare, chiede le frontiere aperte ma tiene chiuse le proprie frontiere. È una globalizzazione a senso unico e questo deve cambiare.
Per esempio, l'Italia, con il governo del Movimento 5 Stelle, firmò il memorandum della Belt and Road Initiative e, da allora, abbiamo aumentato le esportazioni di 3 miliardi, ma la Cina le aumentate di 26.
Quindi, il dumping commerciale che tutta l'Unione europea ha subito in questi anni, a danno delle imprese e a danno dei lavoratori, con la nuova strategia per la transizione green non potrà che aumentare, perché la Cina non ha alcuna intenzione di cambiare la propria politica commerciale o anche sulla transizione ecologica. Quindi, che cosa avete intenzione di fare per evitare che il dumping aumenti?
Poi, ha già parlato, giustamente, dell'indagine che ha annunciato anche Ursula von der Leyen, ma non ce ne potevamo accorgere prima? Perché così tardi?... (il Presidente toglie la parola all'oratrice)
"
Susanna CECCARDI,2023-10-02,IT,One-minute speeches on matters of political importance,https://www.europarl.europa.eu/doceo/document/CRE-9-2023-10-02-INT-1-231-0000_IT.html,"  Susanna Ceccardi (ID).   – Signora Presidente, onorevoli colleghi, l'Italia è sottoposta a una pressione migratoria senza precedenti e rischia di scoppiare di clandestini, mentre l'Europa continua a fare la buona con i confini degli altri, cioè i nostri.
La Commissaria Johansson probabilmente non se n'è neanche accorta, così impegnata a fare la calza com'è. La Germania, probabilmente in compagnia di altri paesi europei, ha finanziato le ONG per portare gli immigrati in Italia. È così bello fare i buoni con i confini degli altri.
Le risorse promesse alla Tunisia non sono arrivate, se non in piccola parte. Chiaramente ci sono da rispettare i diritti umani. Ma questo non valeva per Erdoğan, a cui negli anni abbiamo dato più di 20 miliardi di euro. Lì i diritti umani non valevano.
Noi italiani non possiamo effettuare respingimenti. Dei giudici hanno respinto l'istanza del governo di rimandare in Tunisia alcuni migranti perché si appellano alle norme europee.
Ecco, le norme europee hanno stufato gli italiani. Gli italiani sono stufi e la pazienza degli italiani finirà prima della calza della Johansson.
"
Susanna CECCARDI,2023-09-12,IT,2022 Report on Türkiye (debate),https://www.europarl.europa.eu/doceo/document/CRE-9-2023-09-12-INT-2-465-0000_IT.html,"  Susanna Ceccardi (ID).   – Signor Presidente, onorevoli colleghi, in vent'anni l'Europa ha sganciato decine di miliardi di euro alla Turchia per i fondi di pre-adesione all'Unione europea. Il sultano Erdoğan ha usato questo fiume di denaro per la propria propaganda, per minacciare l'Europa con i migranti, per islamizzare sempre di più il paese e per reprimere i diritti umani.
Non leggo, nella relazione, una presa d'atto del fallimento totale delle politiche dell'Unione europea nei confronti della Turchia ma solo il solito atteggiamento buonista sulla possibilità di farla entrare in Europa. Fortunatamente, il relatore Sánchez Amor ha parlato di un processo di adesione alla Turchia ormai moribondo. Ma ve ne siete accorti un po' tardi: la Lega lo dice da vent'anni.
E allora, prima del voto di domani, vi consiglio di leggere ancora una volta ""La masseria delle allodole"", che è il più bel romanzo mai scritto nella storia sul genocidio armeno. Quel genocidio armeno di un milione e mezzo di persone che Erdoğan continua a negare: dice che ormai sono passati più di cento anni, quindi non vale la pena parlarne. Una parte di Cipro è ancora occupata militarmente e qualcuno di voi ha ancora dubbi sul fatto che la Turchia non è Europa?
"
Susanna CECCARDI,2023-07-12,IT,Delivering on the Green Deal: risk of compromising the EU path to the green transition and its international commitments (debate),https://www.europarl.europa.eu/doceo/document/CRE-9-2023-07-12-INT-3-388-0000_IT.html,"  Susanna Ceccardi (ID).   – Signora Presidente, onorevoli colleghi, signor Commissario Timmermans, io mi chiedo come mai stiamo portando avanti in Europa politiche così masochistiche che penalizzano i posti di lavoro dei cittadini europei?
Io vengo dalla Toscana, abito vicino Pontedera. A Pontedera c'è lo stabilimento della Piaggio, dove viene prodotta la mitica Vespa. Ecco, hanno iniziato a produrre la Vespa elettrica. Sono andati dei visitatori a visitare lo stabilimento e nella linea di produzione della Vespa elettrica non c'era quasi nessuno. Ma saranno in sciopero? No, non sono in sciopero, è che per l'elettrico serve, nella linea di produzione, un terzo degli operai che servirebbero per il motore a scoppio. Tra l'altro il motore a scoppio è nato proprio in Toscana, a Pietrasanta.
Io mi chiedo cosa penserebbero i nostri grandi imprenditori della storia – Enzo Ferrari, Ferruccio Lamborghini, Enrico Piaggio – che hanno creato milioni di posti di lavoro insieme a tanti altri imprenditori europei, che in questo hanno fatto la storia dell'economia mondiale ed europea? Loro creavano posti di lavoro, Lei, che appartiene anche al Partito dei lavoratori, dovrebbe cambiare partito, perché voi create disoccupati!
"
Susanna CECCARDI,2023-07-11,IT,Relations with the Palestinian Authority (debate),https://www.europarl.europa.eu/doceo/document/CRE-9-2023-07-11-INT-2-361-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, la soluzione fondata sulla coesistenza pacifica tra israeliani e palestinesi è l'unica soluzione possibile al conflitto.
Di certo, però, non ci si arriva accusando Israele e mettendolo ancora una volta sul banco degli imputati, perché per parlare di pace occorre prima di tutto ristabilire la verità.
Il fallimento dell'Unione europea è aver elargito centinaia di milioni di euro per anni all'Autorità palestinese senza chiedere nulla in cambio e senza neppure verificare dove quel fiume di denaro effettivamente andasse.
Sappiamo bene che la maggior parte di quei soldi finisce nelle tasche degli oligarchi dell'Organizzazione per la liberazione della Palestina e altri ancora giungono ad Hamas che li trasforma in armi per il terrore, mentre alla popolazione civile non arriva quasi nulla. L'Europa deve trovare un nuovo approccio, servono controllo e intransigenza.
I gruppi di sinistra, col solito approccio ideologico, definiscono Israele una potenza occupante; ancora una volta, la sinistra europea è pronta a giustificare e finanziare i gruppi radicali palestinesi, negando il diritto all'autodifesa esercitato dal governo di Israele, il solo Stato democratico nell'area mediorientale.
Questa è una relazione che alimenta il razzismo contro Israele e contiene idee folli, come quella che promuove il boicottaggio dei prodotti di Giudea e Samaria; questa pratica ricorda quella dell'atroce apposizione dei segnali di infamia sui negozi ebrei. L'antisemitismo strisciante che aleggia in alcuni di questi emendamenti è ripugnante.
Domani non voteremo questa risoluzione. Spero che la linea moderata abbia la meglio su certe posizioni estremiste che da anni, non condannando fermamente il terrorismo di Hamas, di fatto lo spalleggiano.
"
Susanna CECCARDI,2023-05-31,IT,Signing of acts adopted in accordance with the ordinary legislative procedure (Rule 79),https://www.europarl.europa.eu/doceo/document/CRE-9-2023-05-31-INT-1-029-0000_IT.html,"  Susanna Ceccardi (ID).   – Signora Presidente, voglio fare appello all'articolo 10 del nostro regolamento perché nella seduta del 23 maggio in commissione LIBE è successo un fatto increscioso.
Parlavamo dei fatti di Cutro, del naufragio di una barca di migranti e di 94 morti; durante questa seduta, e quindi un importante dibattito, mentre i parlamentari dei gruppi di centrodestra parlavano, la deputata tedesca Birgit Sippel ha mostrato il dito medio ai parlamentari di centrodestra, in grande disprezzo delle vittime e dell'argomento importante di cui stavamo parlando.
Per questo, Presidente, Le chiedo di prendere provvedimenti per ristabilire l'onorabilità delle sedute anche delle commissioni del Parlamento europeo e sanzionare la deputata socialista Sippel.
"
Susanna CECCARDI,2023-05-10,IT,Update of the anti-corruption legislative framework (debate),https://www.europarl.europa.eu/doceo/document/CRE-9-2023-05-10-INT-3-312-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, in politica la fiducia è fondamentale perché, se il cittadino non si fida delle istituzioni e dei suoi rappresentanti, le istituzioni sono meno rappresentative e quindi più deboli.
La corruzione esiste da quando esiste il potere pubblico ed è uno dei vizi umani più detestabili.
La vicenda del Qatargate è stata probabilmente lo scandalo più grande che ha colpito questo Parlamento. È una vicenda su cui gli inquirenti stanno ancora indagando ma che pone una questione fondamentale: la sinistra europea si è sempre vantata di una certa superiorità morale, evidentemente inesistente. Le belle parole come difesa dei diritti, protezione degli ultimi, contrasto alle ingiustizie sono zero contro le immagini delle valigette gonfie di denaro. Anzi, peggio, diventano ipocrisia.
La corruzione rappresenta una minaccia per la nostra economia; quando le aziende pagano tangenti per ottenere appalti o per evitare sanzioni, questo può portare a un aumento dei costi o una diminuzione della qualità dei prodotti e dei servizi offerti.
I corrotti inquinano il vivere civile ed è per questo che la politica ha il compito e il dovere di isolarli, ma la soluzione non è aggiungere norme, cavilli, burocrazia, così da rendere i burocrati sempre più forti e potenti, ma semplificare le norme per le persone oneste che desiderano lavorare e mettersi alla prova. Semplificare le norme e ridurre il peso dello Stato nella vita dei cittadini, è questa la soluzione.
"
Susanna CECCARDI,2023-04-20,IT,IPCC report on Climate Change: a call for urgent additional action (debate),https://www.europarl.europa.eu/doceo/document/CRE-9-2023-04-20-INT-4-045-0000_IT.html,"  Susanna Ceccardi (ID).   – Signor Presidente, il cambiamento climatico divide anche la comunità scientifica: secondo alcuni studiosi, le trasformazioni del clima rientrano nell'alternanza naturale delle fasi che costituiscono la storia del mondo, secondo altri, mettono a repentaglio il futuro del pianeta. Comunque la si veda, è certo che la nostra società, dai tempi della rivoluzione industriale, inquini di più.
C'è chi dice che, per rispondere, l'umanità deve ""diminuire"", come consumi e come stili di vita. Sono quelli della decrescita felice, ma quando mai la decrescita è stata felice nel corso della storia? Nel Medioevo nessuno avrebbe discusso di emissioni di CO2 e gli ambientalisti nel 1200 sarebbero stati tutti disoccupati.
C'è chi dice che la stessa popolazione umana debba diminuire, perché l'umanità stessa non è un'opportunità, ma un problema. Sono gli stessi, non a caso, che imbrattano le opere d'arte e tutto torna: è il nichilismo. Respingo questo approccio che non porta da nessuna parte. La risposta all'inquinamento del pianeta è più sviluppo, non meno.
Oggi abbiamo la fortuna di avere, ad esempio, robot che raccolgono la plastica in mare e ripuliscono i nostri fiumi. Abbiamo l'ingegneria dei depuratori, che solo cinquant'anni fa erano inimmaginabili. La transizione tecnologica ed energetica può avvenire, ma deve essere fatta nei tempi giusti, altrimenti rischiamo di impoverire le persone e farle morire di fame, non per il surriscaldamento.
Abbiamo la possibilità di vivere in equilibrio con la natura e affrontare il cambiamento climatico senza soccombere, la soluzione è la tecnologia, il progresso, senza isteria e senza catastrofismo. Tra Elon Musk e Greta Thunberg scelgo Musk.
(L'oratrice accetta di rispondere a un intervento ""cartellino blu"")
"
Susanna CECCARDI,2023-04-20,IT,IPCC report on Climate Change: a call for urgent additional action (debate),https://www.europarl.europa.eu/doceo/document/CRE-9-2023-04-20-INT-4-047-0000_IT.html,"  Susanna Ceccardi (ID),  risposta ""cartellino blu"". – È esattamente quello che vi ho detto. Nel Medioevo non c'erano industrie, non c'era la rivoluzione industriale, ma è proprio grazie alla rivoluzione industriale e, diciamolo, anche grazie alle emissioni, che il progresso ci fa vivere fino a novant'anni e non si muore a vent'anni.
Purtroppo ha delle controindicazioni, certamente, la rivoluzione industriale ha l'inquinamento, ma senza quella rivoluzione industriale Lei oggi non sarebbe qui, non saremmo venuti in macchina, non torneremmo a casa in aereo.
Volete tornare al Medioevo, è questo il problema. Io sono d'accordo che debba avvenire una transizione ecologica, ma lo dobbiamo fare nei tempi giusti, non impoverire le persone, non con la decrescita. Questa non è la risposta. La risposta è il progresso.
"
Susanna CECCARDI,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-390-0000_IT.html,"  Susanna Ceccardi (ID).   – Signor Presidente, il dibattito sulla migrazione è sempre un campo di battaglia ideologico. 
Nemmeno sul titolo di questo dibattito vi siete trovati d'accordo e la sinistra ha voluto cambiarlo perché non voleva nel titolo la parola emergenza. Quindi vi sembra una cosa normale quello che sta accadendo in Italia?
Pensate che in Italia si discute perché la sinistra non vuole i centri per il rimpatrio. Un assessore regionale in Toscana – e ho sentito stasera anche il presidente della Regione Toscana Eugenio Giani – hanno definito i CPR dei lager come per gli ebrei, offendendo così la memoria della Shoah e di tutto il popolo di Israele. 
I paragoni impropri, la strumentalizzazione, l'ideologia ci creano soltanto problemi e non ci fanno trovare soluzioni. Invece la via da percorrere è sempre la stessa, ripartire dalla legalità. È l'immigrazione irregolare che produce le morti in mare. Non ho mai sentito di un immigrato con un regolare visto che prende l'aereo, morire nel viaggio. 
È per questo che bisogna trovare soluzioni congiunte. Anche operazioni militari a difesa della legalità. Ne va della credibilità europea. Aiutateci a bloccare gli scafisti, aiutateci a non far partire i migranti, aiutateci a favorire un'immigrazione ordinata e ci aiuterete a salvare le vite nel Mediterraneo. 
C'è bisogno in Europa di riaffermare saldamente il diritto dei paesi membri a decidere chi può entrare in casa nostra. Dobbiamo poter accogliere chi ha voglia di lavorare e di integrarsi. Per gli altri non c'è posto.
Si tratta di una battaglia culturale, economica e sociale. L'Europa deve tornare a difendere le proprie radici, i propri valori e i propri confini e lo può fare proprio aiutando l'Italia, là dove la cultura europea ha le sue antiche radici. 
(L'oratrice accetta di rispondere a un intervento ""cartellino blu"")
"
Susanna CECCARDI,2023-04-18,IT,"The need for European solidarity in saving lives in the Mediterranean, in particular in Italy (debate)",https://www.europarl.europa.eu/doceo/document/CRE-9-2023-04-18-INT-2-392-0000_IT.html,"  Susanna Ceccardi (ID),  risposta ""cartellino blu"". – Guardi in Italia abbiamo visto la capitana, la vostra capitana Carola Rackete, speronare la Guardia costiera italiana e compiere quindi un atto mai visto prima. 
Abbiamo visto in Italia negli ultimi mesi – perché forse Lei non sa perché siamo qui a discutere dell'emergenza in Italia – abbiamo visto in Italia arrivare 31 000 migranti proprio perché la vostra politica di accoglienza ne vorrebbe sempre di più. 
Ha attaccato il Governo perché non ne arrivano abbastanza? Quanti ne volete in Europa non ce l'avete detto, quanti immigrati volete fare arrivare in Europa? Ditelo ai cittadini. Più, di più, sempre di più.
"
Susanna CECCARDI,2023-03-15,IT,Combating organised crime in the EU (debate),https://www.europarl.europa.eu/doceo/document/CRE-9-2023-03-15-INT-3-314-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, due mesi fa è stato arrestato uno dei boss più pericolosi della mafia italiana, Matteo Messina Denaro. Un risultato importante che è necessario dedicare alla memoria delle forze dell'ordine che hanno perso la vita per combattere il crimine. Due su tutti: Falcone e Borsellino, martiri delle stragi di mafia. 
Oggi la criminalità organizzata agisce in modo sempre più ramificato e utilizza le nuove tecnologie. Ma come sempre fa affari sfruttando i più deboli: gli immigrati, vulnerabili e ricattabili, sono quelli che più spesso vengono impiegati come manovalanza nelle città europee. 
La criminalità prima gli chiede 8 000 o 9 000 euro per arrivare in Europa e poi continua la propria catena di sfruttamento. Molti di loro finiscono a fare lavori a basso costo, senza contratto e nelle ipotesi peggiori finiscono sulle nostre strade ad elemosinare, rubare, spacciare o prostituirsi. È per questo che il governo italiano ha deciso recentemente di innalzare le pene per gli scafisti fino a 30 anni di reclusione. 
Chi lucra sulla pelle dei più deboli non merita indulgenza. Per combattere la criminalità dobbiamo avere fiducia nella legge e soprattutto in chi è deputato a farla rispettare. Basta criminalizzare le nostre forze di polizia, come ha fatto la sinistra negli ultimi anni. I nostri poliziotti hanno bisogno di sostegno e risorse. 
"
Susanna CECCARDI,2023-03-15,IT,Combating discrimination in the EU - the long-awaited horizontal anti-discrimination directive (debate),https://www.europarl.europa.eu/doceo/document/CRE-9-2023-03-15-INT-3-443-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, che cos'è la discriminazione? Il dizionario dice che è una distinzione operata in seguito a un giudizio o a una classificazione. E sapete qual è il paradosso di questa direttiva contro le discriminazioni? Il paradosso è che questa direttiva ha troppe classificazioni ma non abbastanza. 
Per esempio, alla sigla LGBTQ avete dovuto aggiungere il ""plus"" perché avevate finito le lettere dell'alfabeto per classificare le diversità. Ma il mondo è formato da diversità, da individui, ognuno differenti dall'altro. E come farete a classificarli tutti nelle vostre tabelle? Inevitabilmente, qualcuno resterà fuori e finirà discriminato. Che cosa dicono la maggioranza delle costituzioni del mondo? Che tutti gli uomini sono uguali? 
Ritorniamo a questo principio condivisibile e sacrosanto e cerchiamo di dare a ciascuno pari opportunità, che non significa leggi ad hoc per ciascun individuo del mondo. Le norme, per funzionare, devono essere generali e astratte. Gli Stati hanno bloccato questa direttiva perché i problemi di applicazione sono concreti e quei problemi concreti sono quelli che affrontano i cittadini ogni giorno e di cui la politica dovrebbe occuparsi di più. 
"
Susanna CECCARDI,2023-02-15,IT,One year of Russia’s invasion and war of aggression against Ukraine (debate),https://www.europarl.europa.eu/doceo/document/CRE-9-2023-02-15-INT-3-038-0000_IT.html,"  Susanna Ceccardi (ID).   – Signor Presidente, onorevoli colleghi, un anno fa le bandiere rosse dell'ex Unione sovietica sventolavano sopra i carri armati russi che invadevano l'Ucraina. Un messaggio inequivocabile all'Occidente intero, un attacco alla libertà, all'integrità territoriale di uno Stato sovrano. 
L'Europa ha dovuto schierarsi, e ci siamo schierati a favore della libertà, della sovranità e della dignità del popolo ucraino.
Dodici mesi dopo, però, il rischio che il conflitto si trasformi in un perenne congelamento è elevato. Una situazione pericolosissima, che dobbiamo scongiurare, per i civili ucraini, le prime vittime di questa guerra, e per le nostre imprese e i nostri cittadini, che subiscono i rialzi di bollette e merci.
L'Europa avrebbe potuto fare di più per raggiungere l'obiettivo della pace? Se la soluzione per accelerare il conflitto fosse stata quella di inviare più armi, perché non lo abbiamo fatto subito? Io penso che la soluzione diplomatica e anche la via diplomatica debba essere percorsa e dobbiamo lavorarci insieme. Le fughe in avanti dei primi della classe non garantiscono la promozione di tutta la classe, ma solo la consapevolezza che, ancora una volta, è divisa. E questo è veramente l'obiettivo di Putin.
"
Susanna CECCARDI,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-362-0000_IT.html,"  Susanna Ceccardi (ID).   – Signor Presidente, onorevoli colleghi, partiamo dal titolo di questo dibattito che parla di criminalizzazione del salvataggio in mare. 
Ecco, secondo voi porre delle regole significa criminalizzare? Vi faccio un esempio: a bordo delle ambulanze ci sono medici e volontari che ogni giorno salvano milioni di vite umane, eppure, giustamente, sono sottoposti a regole, protocolli, procedure. Nessuno si sognerebbe mai di dire che bisogna togliere qualsiasi tipo di regola, perché le regole salvano le vite e aiutano tutti a gestire in maniera più ordinata la nostra convivenza. 
Perché le ONG in mare dovrebbero fare eccezione? Che la presenza di ONG in mare sia un fattore di attrazione è provato scientificamente. Ultimamente c'è stato uno studio congiunto di studiosi dell'Università di Torino, Cagliari e Houston che lo conferma. I migranti, se sono confortati dalla presenza di ONG in mare, partono con mezzi meno sicuri e barche precarie, aumentando così la possibilità di naufragio. 
Il dovere di un buon ministro e di un buon governante è quello di tutelare la sicurezza di un paese. Matteo Salvini è a processo per aver difeso i confini dell'Italia e quindi d'Europa, per aver reso un servizio all'Europa. A processo, invece, ci dovrebbero andare tutte quelle ONG che si accordano con gli scafisti per far sbarcare irregolarmente sulle nostre coste immigrati irregolari. 
Far gestire l'immigrazione ad organismi privati come le ONG significa siglare il fallimento delle politiche europee. La politica torni a fare la politica, a difendere i confini e i propri cittadini. Altrimenti hanno ragione quei cittadini che pensano che questa Europa è inutile o, nel peggiore dei casi, dannosa per la nostra sicurezza. 
(L'oratrice accetta di rispondere a un intervento ""cartellino blu"")
"
Susanna CECCARDI,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-364-0000_IT.html,"  Susanna Ceccardi (ID)  risposta a un intervento ""cartellino blu"". – Grazie Silvia Sardone perché mi consente di rispondere ad alcuni interventi che sono stati fatti in quest'Aula. 
Forse la collega Strik e altri colleghi non sono informati su quello che è successo in Italia. Mimmo Lucano non è stato condannato perché è di sinistra e che quindi era un paladino della giustizia. È stato condannato perché con i soldi destinati all'accoglienza ci si è fatto la villa, perché ha distratto i soldi destinati ad accoglienza ed altri miti della sinistra, purtroppo, forse i vostri colleghi italiani non vi hanno informato, rubano i soldi destinati all'accoglienza per metterli nelle proprie tasche, come il caso Soumahoro. 
Quindi, per favore informatevi meglio, perché questi vostri miti non fanno un buon servizio alla sinistra europea. 
"
Susanna CECCARDI,2023-01-18,IT,"Criminalisation of humanitarian assistance, including search and rescue (debate)",https://www.europarl.europa.eu/doceo/document/CRE-9-2023-01-18-INT-3-373-0000_IT.html,"  Susanna Ceccardi (ID),  intervento ""cartellino blu"". – Onorevole Bartolo, però le sue parole sono sicuramente ideologizzate, perché sa benissimo che mettere delle regole alle ONG significa mettere delle regole anche alla salvaguardia dei migranti. 
Chi dovrebbe occuparsi, secondo voi, dell'accoglienza, delle ONG private, che in molti casi sono state anche inquisite per avere poi preso dei soldi indebiti per raccogliere più migranti possibili? Questi sono scafisti del mare, non sono persone che salvano i migranti. Per salvare i migranti bisogna attuare delle politiche nei paesi di origine e non prendere tutta l'Africa. Perché tutta l'Africa, Signor Bartolo …
"
Susanna CECCARDI,2023-01-17,IT,Implementation of the common foreign and security policy - annual report 2022 - Implementation of the common security and defence policy - annual report 2022 (debate),https://www.europarl.europa.eu/doceo/document/CRE-9-2023-01-17-INT-2-307-0000_IT.html,"  Susanna Ceccardi (ID).   – Signor Presidente, Alto rappresentante, onorevoli colleghi, la sfida delle dittature alle democrazie è ricominciata. 
Serve unità di intenti in tutte le democrazie, anche al di fuori dei confini dell'Unione europea. Per questo è realmente importante stringere legami di cooperazione più solidi con gli USA, con Israele e con le democrazie asiatiche che condividono i nostri valori.
Ma veramente questa unità d'intenti si raggiunge con il principio di unanimità? Vogliamo prendere decisioni importanti anche contro gli interessi di paesi membri in minoranza? L'Europa è forte perché è plurale. L'Europa è forte quando le nazioni che la compongono sono forti. Non dobbiamo mai confondere l'unità con l'unificazione e con la centralizzazione.
Abbiamo deciso di dare la priorità alla difesa del nostro fianco orientale. Ed è giusto. Ma vedo poco interesse per il Mediterraneo. E sono ancora in corso conflitti in Libia, in Siria.
Dobbiamo lottare contro le influenze ostili di Russia e Cina. Giusto. Ma tutti devono fare pulizia in casa loro. Il Qatargate dimostra che una fetta importante della politica europea si è fatta comprare da paesi che violano i diritti umani. 
Un'Europa plurale e libera. Libera da tutte le influenze ostili, senza eccezioni interessate. Questa è l'Europa che vogliamo.
"
Susanna CECCARDI,2023-01-17,IT,The EU’s response to the appalling attack against civilians in Dnipro : strengthening sanctions against the Putin regime and military support to Ukraine (debate),https://www.europarl.europa.eu/doceo/document/CRE-9-2023-01-17-INT-2-399-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, proprio oggi sulla stampa italiana arriva finalmente la notizia dell'archiviazione richiesta dai giudici di Milano rispetto all'inchiesta sui fondi russi alla Lega. 
Noi lo abbiamo sempre sostenuto: la Lega, Matteo Salvini non hanno mai visto un rublo, ma qui in Europa c'era qualcuno a sinistra che voleva per forza trovare gli amici dei russi, voleva accusarci di corruzione internazionale, quando invece la corruzione ce l'aveva in casa. 
Qualcuno dovrebbe chiedere scusa e sono felice che invece la posizione della Lega in questi anni sia sempre stata fermamente a favore del blocco occidentale per sostenere il popolo ucraino, ingiustamente vittima di un'invasione militare. Ed è questa la posizione del governo italiano. 
Sono fiera, in questo senso, che il nuovo governo di centrodestra abbia dato un segnale chiarissimo, promuovendo il gruppo di lavoro ""emergenza elettrica Ucraina"", che ha già fatto avere 53 tonnellate di materiale per ricostruire la rete elettrica del paese, fondamentale per garantire la sopravvivenza degli ucraini. 
Concordiamo con l'istituzione del Tribunale speciale per i crimini commessi dallo schieramento russo, perché il massacro dei civili, di donne e di bambini deve sempre trovare giustizia, nella speranza che in questo 2023 si arrivi presto a un accordo di pace. 
"
Susanna CECCARDI,2022-11-22,IT,Situation in Libya (debate),https://www.europarl.europa.eu/doceo/document/CRE-9-2022-11-22-INT-2-471-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, oggi parliamo di una relazione importantissima, perché la questione libica è una bomba a orologeria geopolitica, energetica e migratoria.
Purtroppo a innescare quella bomba che ci esplode ora tra le mani sono state le stesse potenze europee che hanno abbattuto e rovesciato la dittatura di Gheddafi, senza avere però un piano su come ricostruire la Libia dopo. A distanza di molti anni nessun attore internazionale ha ancora un'idea di come risolvere il problema libico e la comunità internazionale si accontenta, sulla pelle dei libici, di aver cristallizzato una guerra civile.
La Libia è esattamente al confine meridionale dell'Europa e della NATO. Mentre l'Europa è giustamente impegnata a difendere il fronte nord-orientale, stiamo tralasciando il fronte sul Mediterraneo. Le potenze straniere come Russia e Turchia stanno prendendo il controllo della Libia e purtroppo anche qui l'Europa arriva per ultima a capire e risolvere questioni che geopoliticamente sono strategiche per il nostro continente. 
Abbiamo già visto in altri contesti come l'immigrazione sia usata come arma di ricatto. Vogliamo permettere che il principale porto di partenza dell'immigrazione illegale verso l'Europa sia controllato da altri? Noi più di chiunque altro avremmo bisogno di proteggere il versante meridionale del nostro continente.
Parlare di Libia in quest'Aula significa parlare di temi come stabilità politica, il ruolo degli idrocarburi e l'immediato stop ai flussi migratori. L'Italia non può sobbarcarsi da sola l'impegno di fermare l'immigrazione clandestina verso l'Europa, come stanno già facendo i ministri Piantedosi e Salvini, servono centri di identificazione in Libia gestiti da organizzazioni internazionali e serve finanziare Frontex affinché combatta i trafficanti di esseri umani. 
Rivendichiamo un ruolo da protagonisti nel Mediterraneo. Fermare i trafficanti sulle spiagge non mette in pericolo nessuno, se non il business dei trafficanti stessi e dei loro protettori a tutti i livelli.
Forse è arrivato il momento che tutta la comunità internazionale, anche l'Europa in primis, vada una buona volta in Libia a sistemare il pasticcio che ha combinato. 
"
Susanna CECCARDI,2022-11-10,IT,"Racial justice, non-discrimination and anti-racism in the EU (debate)",https://www.europarl.europa.eu/doceo/document/CRE-9-2022-11-10-INT-2-028-0000_IT.html,"  Susanna Ceccardi (ID).   – Signor Presidente, onorevoli colleghi, è vero, il razzismo in Europa esiste. Esiste nelle periferie abbandonate, dove i poveri si fanno la guerra per avere un sussidio o una casa popolare. Una battaglia tra gli ultimi, dove chi partecipa non gioca per vincere ma lotta per sopravvivere. È il razzismo del mondo dei vinti.
Esiste però anche un altro razzismo, più subdolo. È il razzismo delle zone a traffico limitato, quello dei radical chic; il razzismo del centro che discrimina i razzisti di periferia; il razzismo di quelli con la macchinetta elettrica da 40 000 euro contro quelli che inquinano con la macchina nel 2005 a diesel che non possono cambiare; il razzismo contro quelli che non hanno il vocabolario inclusivo di chi ha studiato nelle scuole esclusive.
Voi che parlate di ""includere"" e avete esteso un cordone sanitario nei confronti dei colleghi, qui dentro, che non la pensano come voi. Questa relazione è piena di parole incomprensibili da chi vive ai margini. Loro non vi capiscono e voi non li capite.
Non voteremo questa relazione non perché non condividiamo la lotta al razzismo, ma perché non ne condividiamo l'ipocrisia.
Pier Paolo Pasolini diceva: ""Il razzismo è l'odio di classe inconscio"". E aveva ragione. 
"
Susanna CECCARDI,2022-10-18,IT,Continued internal border controls in the Schengen area in light of the recent ruling by the Court of Justice of the European Union (C-368/20) (debate),https://www.europarl.europa.eu/doceo/document/CRE-9-2022-10-18-INT-2-339-0000_IT.html,"  Susanna Ceccardi (ID).   – Signor Presidente, onorevoli colleghi, ormai molti anni fa, l'Europa ha deciso di rimuovere le frontiere interne che separavano gli Stati membri, per sviluppare lo scambio di merci e persone a livello continentale. Una scelta che ha favorito lo sviluppo di reti, le infrastrutture e il commercio all'interno delle diverse aree europee. Il benessere e lo sviluppo economico, però, non si realizzano se non sono accompagnati dal rispetto di un dovere fondamentale: la sicurezza.
L'impero di Roma si basava sulla pax romana, che garantiva ai popoli al suo interno di prosperare, mentre le legioni dell'imperatore ne vigilavano i confini, amministrando la possibilità per i barbari di accedere o meno. Quando è venuta meno la sicurezza dei confini, è venuta meno anche la prosperità dei popoli. Domandiamoci allora questa pax europea come pensiamo di amministrarla e di difenderla se rinunciamo alla sicurezza interna e alla difesa delle frontiere esterne.
Da anni i paesi che si affacciano sul Mediterraneo sono quelli che regolano gli ingressi che poi si riversano in tutta Europa. Negli anni in cui ha governato la sinistra, le politiche dell'accoglienza indiscriminata hanno fatto entrare centinaia di migliaia di irregolari.
Ora, per nostra fortuna, proprio al confine meridionale dell'Europa è tornata al governo la Lega in Italia e questo immenso lavoro di controllo e vigilanza dei nostri confini europei lo faremo noi italiani. Ci aspettiamo il vostro sostegno. 
"
Susanna CECCARDI,2022-10-04,IT,AccessibleEU Centre in support of accessibility policies in the EU internal market (debate),https://www.europarl.europa.eu/doceo/document/CRE-9-2022-10-04-INT-2-084-0000_IT.html,"  Susanna Ceccardi (ID).   – Signora Presidente, onorevoli colleghi, in questa relazione per l'accessibilità ci sono moltissime belle parole: diritti, rispetto, sensibilità, civiltà. Purtroppo non sempre alle belle parole seguono i fatti, nemmeno nel Parlamento europeo, nemmeno nell'edificio che più di tutti gli altri dovrebbe essere accessibile a chiunque. 
Voglio raccontarvi un'esperienza diretta. Sono mesi che vorrei assumere Michela. Michela è una ragazza di Firenze, intelligente ma su una carrozzina, e dovrebbe venire a fare qui la stagista. Purtroppo, dopo lunghe ed estenuanti ricerche, Michela non è riuscita a trovare un appartamento accessibile a Bruxelles e il Parlamento non ha saputo come aiutarla. Eppure Michela vorrebbe soltanto fare un tirocinio come tanti suoi coetanei. 
Le farò avere una copia di questa relazione. Lo stage per adesso non può farlo, ma intanto può consolarsi leggendo queste bellissime parole. Ho scritto alla Presidente del nostro Parlamento Roberta Metsola per denunciare questa vicenda. Nel frattempo, cerchiamo davvero di aiutare le persone disabili e le loro famiglie che vorrebbero poter vivere con dignità grazie al sostegno reale delle istituzioni. 
"
Susanna CECCARDI,2022-10-04,IT,Situation of Roma people living in settlements in the EU (debate),https://www.europarl.europa.eu/doceo/document/CRE-9-2022-10-04-INT-2-154-0000_IT.html,"  Susanna Ceccardi (ID).   – Signora Presidente, onorevoli colleghi, ho ascoltato tante belle parole, ma vorrei raccontarvi una storia. A Pisa, negli anni 2000 - a Pisa e in Toscana ha governato per tanti anni la sinistra - con i fondi della Comunità europea per circa un miliardo delle vecchie lire, 500 000 EUR, furono costruite delle villette per superare un campo rom che aveva centinaia e centinaia di abitanti. Ebbene, cosa successe? Che queste villette furono costruite, tra l'altro molto belle, completamente smontate per rivendere i pezzi dagli stessi abitanti, dagli stessi occupanti delle villette, e qualche anno fa in quel villaggio arrestarono un'intera famiglia che aveva costretto una quindicenne a un matrimonio forzato e l'aveva praticamente tenuta segregata con violenza e soprusi indicibili. 
Ecco quel progetto, che poi diede vita a un'illegalità incredibile, fu finanziato con i soldi della Comunità europea. Ma mi chiedo e vi chiedo: non lo conoscete il vecchio detto che se a un uomo vuoi dare da mangiare non gli devi dare un pesce ma gli devi insegnare a pescare? 
"
Susanna CECCARDI,2022-09-15,IT,State of the SME Union (debate),https://www.europarl.europa.eu/doceo/document/CRE-9-2022-09-15-INT-4-119-0000_IT.html,"  Susanna Ceccardi (ID).   – Signora Presidente, signora Commissaria, onorevoli colleghi, le piccole e medie imprese sono l'arteria fondamentale dell'Europa e anche dell'Italia: pensate che in Italia sono il 92 % del totale delle imprese operanti e danno lavoro all'82 % dei lavoratori italiani.
Io sono stata a visitare alcune piccole e medie imprese la settimana scorsa, in Toscana, nel settore del calzaturiero, a Santa Maria a Monte: pensate che il 70 % è destinato alle esportazioni. E cosa chiedono queste imprese? Queste imprese chiedono chiaramente di essere aiutate sulle bollette, che adesso hanno dei costi esorbitanti che incidono molto sul loro bilancio; chiedono di essere aiutate nell'accesso al credito, perché le banche spesso non finanziano nemmeno imprese solide e quindi non hanno la possibilità di investire.
Però qui non bisogna fare dell'ideologia, perché due giorni fa questo Parlamento ha votato la strategia sulla deforestazione. Giustissimo: ma tra quei prodotti che secondo il Parlamento incentivano la deforestazione ci sono i pellami, che invece sono un prodotto di scarto e quindi aiutano quell'economia circolare che l'Europa dovrebbe assolutamente aiutare.
E allora, non facciamo dell'ipocrisia e soprattutto, quando votiamo i provvedimenti, votiamoli senza ideologia, perché le imprese e le piccole e medie imprese europee non possono morire di burocrazia.
"
Susanna CECCARDI,2022-09-14,IT,"Nicaragua, in particular the arrest of the bishop Rolando Álvarez",https://www.europarl.europa.eu/doceo/document/CRE-9-2022-09-14-INT-3-358-0000_IT.html,"  Susanna Ceccardi,  autrice. – Signora Presidente, onorevoli colleghi, l'arresto di monsignor Álvarez e di alcuni seminaristi è solo l'ultima delle persecuzioni messe in atto dal regime sandinista di Daniel Ortega. Esattamente come a Cuba, l'America Latina è succube di una sedicente democrazia di sinistra diventata col tempo una spietata dittatura.
Purtroppo nel mondo siamo costretti ancora ad assistere a situazioni con Paesi dove il popolo è schiavo dei dittatori: a parole difensori e tutori di diritti sociali, umani ed economici ma nei fatti persone come Ortega: repressione, violenze, rapimenti, estorsioni e corruzione.
Questo succede oggi in Nicaragua, nel 2022, dove le segnalazioni per il mancato rispetto dei diritti umani non si contano più. Ad essere presi di mira sono negli ultimi tempi soprattutto i rappresentanti della Chiesa cattolica, arrestati o perseguitati per la loro fede. In Nicaragua i religiosi, tra aprile 2018 e maggio 2022, sono stati vittime di ben 190 attacchi; solamente quest'ultimo anno il regime di Ortega ha messo al bando quasi 400 organizzazioni senza scopo di lucro, molte delle quali legate alla Chiesa cattolica, privandole del loro status giuridico. Suore missionarie impegnate al fianco di poveri espulse dal Paese; preti incarcerati; organizzazioni no profit legate alla Chiesa cattolica soppresse.
Immagino che, se tutto ciò fosse accaduto in un altro Paese, chiunque qui si sarebbe mobilitato in difesa della libertà, della democrazia e del diritto. Vogliamo ancora aspettare che un nuovo vescovo martire vada ad aggiungersi ai tanti che la Chiesa latinoamericana, purtroppo, ha registrato nel secolo scorso? Penso a monsignor Romero in Salvador e non voglio credere che qualcuno voglia respingere questo evidente parallelismo solo perché, invece di una feroce dittatura militare, siamo di fronte a una feroce dittatura socialista.
In Nicaragua ci sono terroristi che scappano da anni dalla giustizia. Il Presidente Ortega, infatti, protegge il terrorista italiano Alessio Casimirri, implicato nel rapimento e nell'uccisione dell'ex Presidente del Consiglio Aldo Moro e nell'assassinio delle sue guardie. L'omicidio Moro per noi italiani è un evento che ha cambiato la storia del Paese e da decenni gli italiani chiedono che i responsabili paghino per i loro crimini, esattamente come fu per Battisti, altro terrorista rosso protetto per anni dalla rete internazionalista di sinistra e consegnato dal Brasile all'Italia solo grazie al Presidente Bolsonaro.
Per la repressione di quella Chiesa cattolica che è vittima ogni giorno, per le famiglie dei morti a causa del terrorismo, chiediamo giustizia.
"
Susanna CECCARDI,2022-07-05,IT,2021 Report on Serbia (debate),https://www.europarl.europa.eu/doceo/document/CRE-9-2022-07-05-INT-2-361-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, se prendiamo in mano una cartina, vediamo che l'allargamento ai Balcani appare come una questione inevitabile da un punto di vista geopolitico, eppure il vertice sui Balcani del 23 giugno scorso è stato un fallimento. Nessuno dei paesi oggi in attesa ha visto sostanziali passi in avanti, con una grande delusione di tutti i leader l'Unione europea non è riuscita a rispettare le promesse ai Balcani occidentali.
La domanda sorge spontanea: in quale direzione va la politica estera europea? Apriamo all'allargamento di due nazioni come Ucraina e Moldova al lato più a Est, ma non ci siamo occupati con sufficiente attenzione di cosa succede al nostro centro. Lasciare un vuoto ai confini del nostro spazio, se non addirittura al proprio interno, lascia inevitabilmente campo libero ad altri attori. Per rispondere allora al processo di allargamento nei Balcani dovremo prima chiederci chi siamo e che cosa vogliamo fare domani. Darci una risposta seria, chiara, decisa, senza però illudere nessuno.
"
Susanna CECCARDI,2022-05-05,IT,State of play of the EU-Moldova cooperation (debate),https://www.europarl.europa.eu/doceo/document/CRE-9-2022-05-05-INT-4-020-0000_IT.html,"  Susanna Ceccardi (ID).   – Signor Presidente, onorevoli colleghi, la preoccupazione dei cittadini moldovi da quando è scoppiato il conflitto in Ucraina è altissima. 
La Moldova si trova al confine con l'Ucraina e deve fronteggiare da anni una situazione molto complicata con la Transnistria, un pezzo di territorio autodichiaratosi indipendente, ma di fatto sotto l'influenza russa. 
In Transnistria non solo ci sono depositi di armi, ma anche centrali elettriche che riforniscono di energia la Moldova e la presenza di 2 000 soldati russi, più 6 000 truppe transnistriane. La Moldova dipende al cento per cento dal gas russo e per loro uno stop energetico da Mosca significherebbe la catastrofe economica. 
Nella recente visita della commissione affari esteri in Moldova, dove ho partecipato come membro, ho avuto l'occasione di parlare con la gente. E lì uno stipendio medio è di 120 euro, la benzina ha già toccato 1,40 euro al litro. Il paese ha un'economia ancora fortemente rurale e l'innalzamento dei prezzi del gasolio agricolo, dei fertilizzanti e delle sementi rischia di compromettere gravemente tutta l'economia. 
Nonostante la povertà diffusa, la Moldova ha dimostrato una grande generosità. Questo piccolo grande paese ha ospitato nel suo territorio il più alto numero di profughi di guerra in rapporto alla sua popolazione. Anche da paese non membro dell'Unione europea, la Moldova è comunque parte della cultura europea. Condivide i nostri valori ed è legata a noi dall'accordo di associazione. È un partner sempre più importante per l'Italia, con un interscambio commerciale che nel 2021 ha toccato i 520 milioni di euro su un PIL moldovo di 12 miliardi. 
Va sostenuto il coraggio dimostrato da una giovane donna presidente, Maia Sandu, e da un governo guidato da un'altra giovane donna molto intraprendente, Natalia Gavrilița. Nella totale assenza di figure femminili ai tavoli per le trattative tra Russia e Ucraina, la forza delle donne dei governi al confine con la guerra è un elemento che non deve essere ignorato. Prendiamo esempio dal loro coraggio e non ignoriamo i segnali molto preoccupanti che arrivano da quel confine. 
"
Susanna CECCARDI,2022-05-03,IT,Ongoing hearings under Article 7(1) TEU regarding Poland and Hungary (debate),https://www.europarl.europa.eu/doceo/document/CRE-9-2022-05-03-INT-2-089-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, ""Dio La benedica, benedica la Sua famiglia e l'Ungheria"". Questo ha detto Papa Francesco a Viktor Orbán al termine del loro colloquio, dopo avergli regalato un medaglione di bronzo raffigurante San Martino, protettore dei poveri. Questo bellissimo incontro, carico di significato è stato un vero smacco alla sinistra europea che da anni cerca di attaccare l'Ungheria e la Polonia attraverso i mezzi più subdoli, semplicemente perché queste nazioni hanno governi di centrodestra. 
L'annuncio dell'avvio della procedura per la violazione dello Stato di diritto arriva giusto giusto a ridosso della vittoria di Viktor Orbán alle recenti elezioni. Questo accanimento nei confronti di governi pienamente legittimi è in questo momento assurdo e dannoso. Voglio ricordare che in questi giorni drammatici la Polonia ha accolto tre milioni di profughi e l'Ungheria mezzo milione. Per questo l'Europa dovrebbe mostrare la propria solidarietà e non minacciare inutili sanzioni. 
Abbiamo sentito tante e legittime preoccupazioni sul rispetto dello Stato di diritto in questi due paesi membri, ma stiamo sottovalutando un pericolo ben più grave: che venga violato quel principio di sussidiarietà su cui l'Unione si fonda. La riforma della giustizia polacca viola lo spirito dei trattati, minando il principio della divisione dei poteri? Questa è la domanda che ci stiamo ponendo negli ultimi mesi e da anni, ma inviterei tutti a un'altra riflessione: fino a che punto l'Unione europea ha il potere di ingerenza sulle riforme della magistratura di uno Stato membro? Onestamente fa poi ridere che parlamentari di certi paesi dove i giudici rispondono quasi totalmente alla sinistra si permettano di giudicare la Polonia o l'Ungheria. 
Stesso discorso per i media, certamente in Ungheria e in Polonia sono più i media pro-governativi che quelli anti-governativi, ma è forse diverso in Francia o in Italia? Assolutamente no. 
Anche il discorso sui diritti degli omosessuali è ricco di fake news. Non è vero che in Ungheria non siano riconosciute le unioni civili. Lo sono, non lo sono invece in parecchi altri paesi dell'Unione europea che stranamente però non sono nel mirino di Bruxelles, evidentemente per altri meriti, magari di natura politica. 
Se esiste un tratto distintivo della nostra civiltà europea che ha consentito l'affermazione dei diritti umani, la prosperità e uno sviluppo che nei secoli non ha avuto pari, è grazie al pluralismo. La competizione pacifica e creativa tra nazioni diverse per lingua, tradizione, anche sistemi giuridici differenti, ha reso grande l'Europa. Dove si cerca di affermare il centralismo, invece, si crea divisione e conflitto. 
Il premier Orbán è stato eletto per la quarta volta in elezioni assolutamente regolari. Chi lo nega e asserisce che Orbán è un irremovibile dittatore a capo di un partito parafascista dovrebbe spiegare perché Orbán è stato a lungo un apprezzato leader all'interno del PPE. Su importanti media europei subito dopo la vittoria di Orbán è stata pubblicata la lettera di un famoso opinionista inglese che spiegava come fosse necessario tagliare ogni fondo europeo all'Ungheria perché il governo ungherese usa i fondi per aiutare le famiglie e in tal modo guadagna popolarità. È pazzesco. Un governo che usa i fondi per aiutare le famiglie anziché essere elogiato, viene criticato fino al punto da chiedere punizioni. 
L'Unione europea deve smettere di combattere politicamente i governi legittimi degli Stati membri, si concentri invece su come difendere la nostra Europa dai nemici che la minacciano, quelli che sono sempre stati alle nostre porte pronti ad aggredire e che avete sempre finto di non vedere finché non ci sono entrati in casa.
"
Susanna CECCARDI,2022-04-07,IT,The situation of marginalised Roma communities in the EU (debate),https://www.europarl.europa.eu/doceo/document/CRE-9-2022-04-07-INT-4-053-0000_IT.html,"  Susanna Ceccardi (ID).   – Signor Presidente, onorevoli colleghi, sulle popolazioni rom in Europa vigono molti pregiudizi. Il primo e più discriminatorio è quello per cui, secondo la sinistra, non possano comportarsi come gli altri cittadini che lavorano, pagano le tasse, mandano i figli a scuola e pagano un affitto. 
Ho fatto il sindaco e, per anni, le amministrazioni di sinistra che mi hanno preceduta avevano mantenuto un campo rom in condizioni igieniche terribili, tra i topi e la sporcizia. E questo avviene in tantissimi altri comuni, perché a sinistra vige il pregiudizio che abbattere i campi rom sia razzista. Tutt'altro! Come si può pensare che, per rispettare la popolazione, bisogna chiudere un occhio sull'abusivismo, sul maltrattamento dei bambini, sulle condizioni igieniche e sanitarie?
Per integrare veramente i rom, bisogna trattarli al pari di tutte le altre etnie e quindi, laddove c'è abusivismo, bisogna attivare le ruspe della legalità. Le stesse ruspe che, da ministro dell'Interno, Matteo Salvini mise in moto a Roma per abbattere le mega ville dei Casamonica, un clan mafioso di famiglie rom stanziali che aveva costruito ville abusive grazie ai proventi della criminalità organizzata.
La sfida è proprio questa: l'integrazione. I cittadini rom integrati che vivono rispettando la legalità non fanno rumore. Probabilmente non hanno bisogno di leggi apposite o di discussioni come questa per sentirsi integrati. Il rumore però lo fanno quelle comunità che, per avere il pretesto di continuare a vivere nell'illegalità dei campi, pretendono leggi ad hoc e particolari riconoscimenti e milioni e milioni, e miliardi, come abbiamo sentito, di finanziamenti dall'Unione europea.
Diritti e doveri uguali per tutti: questa è la vera sfida all'integrazione che dobbiamo portare in Europa.
(L'oratrice accetta di rispondere a una domanda cartellino blu)
"
Susanna CECCARDI,2022-04-07,IT,The situation of marginalised Roma communities in the EU (debate),https://www.europarl.europa.eu/doceo/document/CRE-9-2022-04-07-INT-4-055-0000_IT.html,"  Susanna Ceccardi (ID),  risposta a una domanda cartellino blu. – Grazie al collega, che sicuramente si beccherà una bella denuncia e con questi soldi pagheremo magari qualche italiano che, purtroppo, non può accedere alle case popolari perché in Italia, purtroppo, le case popolari vengono date prima ai rom, in tantissimi casi, che saltano le liste.
Ecco, vi racconto una storia. Forse non c'è tempo e spero di avere un altro cartellino blu, perché a sette anni mi portarono a visitare un campo rom. Ecco, vent'anni dopo, da sindaco, quel campo rom, dove c'erano bambini nella sporcizia e tra i topi, l'ho sgomberato e ne sono fiera!
"
Susanna CECCARDI,2022-04-06,IT,"Human rights situation in North Korea, including the persecution of religious minorities",https://www.europarl.europa.eu/doceo/document/CRE-9-2022-04-06-INT-3-343-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, la Corea del Nord è la dittatura peggiore del mondo e non è un caso che sia una dittatura comunista. A dicembre, per le celebrazioni del decennale dalla morte del padre di Kim Jong-Un, era vietato persino ridere, festeggiare il proprio compleanno, parlare a voce alta in pubblico, pena l'arresto come nemici del popolo.
In Corea del Nord restano attivi i kwanliso, i campi di prigionia politici, che servono a controllare la popolazione, non diversi dai gulag o dai Laogai cinesi. 
In questi giorni si stringe l'alleanza tra la Cina, la Corea del Nord e la Russia. Perché proprio nei giorni dell'aggressione russa in Ucraina, la Corea del Nord ha lanciato un missile a 170 km dalle coste del Giappone? Non vi siete accorti che i Paesi comunisti stanno ricreando un blocco contro le potenze occidentali?
In questi anni ci siamo resi dipendenti dal loro gas, dalla loro manifattura, dalle loro materie prime. Li abbiamo alimentati, probabilmente qualcuno anche pensando che dopotutto, essendo comunisti, fossero buoni, perché si sa che molti, anche qui in Europa, hanno il pregiudizio positivo sul comunismo... ""una buona idea applicata male"".
No, cari compagni, il comunismo è un'ideologia pessima e quando è applicata alla lettera diventa letale!
"
Susanna CECCARDI,2022-03-10,IT,The situation of journalists and human rights defenders in Mexico,https://www.europarl.europa.eu/doceo/document/CRE-9-2022-03-10-INT-4-075-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, Thomas Jefferson diceva che ""dove la stampa è libera e tutti sanno leggere, non ci sono pericoli"". La cartina tornasole delle nostre democrazie è proprio la libertà di stampa. Perché la stampa libera può essere buona o cattiva, ma senza libertà la stampa non può essere altro che cattiva.
Proprio per questo quel che sta avvenendo da anni in Messico è molto preoccupante. I numeri ufficiali forniti dal governo messicano parlano di 43 giornalisti uccisi dal dicembre 2018 al luglio 2021, e questo trend inaccettabile prosegue anche nel 2022, con almeno sei giornalisti già assassinati. Due anni fa esatti sono stata in Messico in una missione ufficiale del Parlamento. È un paese con ampie possibilità di crescita, è la quindicesima economia del mondo e sta diventando negli anni non più una nazione di emigranti in America ma una meta di immigrati dal Sud America.
Il problema della sicurezza e della criminalità nel paese è uno dei problemi principali che fa da tappo a maggiori possibilità di sviluppo. In Messico nel 2021 sono stati registrati 33 308 omicidi, e può darsi che il dato ufficiale sia più basso del reale. Un bilancio spaventoso, che sottolinea l'incapacità delle autorità messicane di fronteggiare l'emergenza, alla base c'è l'impunità. Di solito gli accusati di omicidio sono solo pedine, i mandanti restano liberi e impuniti.
Il dubbio è che tutto ciò sia anche ascrivibile alle politiche del presidente socialista messicano Obrador, poco incisivo nel combattere i criminali. D'altronde preferisce investire in politiche socialiste, che bloccano lo sviluppo del paese, invece che sulla repressione dei reati violenti. Le sue dichiarazioni traballanti di condanna all'invasione ucraina ordita da Putin assomigliano pericolosamente alla posizione pro Russia dei dittatori comunisti di Venezuela e Cuba.
Quest'Aula ha il dovere di condannare l'atteggiamento indulgente di chi ha il potere per prendere misure drastiche e imporre una strategia urgente a tutela della sicurezza e della libertà di questi professionisti. Dobbiamo agire subito, affinché nessun cronista debba più morire e il diritto fondamentale all'informazione possa tornare a essere garantito anche in Messico.
"
Susanna CECCARDI,2022-03-10,IT,Destruction of cultural heritage in Nagorno-Karabakh,https://www.europarl.europa.eu/doceo/document/CRE-9-2022-03-10-INT-4-114-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, chi, come noi, ha la fortuna di essere nato nel terzo millennio ha creduto per molto tempo di vivere nella pace e nella prosperità. Oggi la tragedia è in Ucraina, ma solo due anni fa il dramma aveva bussato a appena qualche centinaio di chilometri più a sud, in un fazzoletto di terra tra l'Armenia e l'Azerbaigian, in una regione, l'Artsakh, dove in poche settimane hanno perso la vita migliaia di innocenti, soldati e civili, e dove un patrimonio culturale inestimabile è in pericolo.
Anche in questa occasione, come nel 1915, e come nel 1938, siamo di fronte a un bivio della storia: restare indifferenti, spettatori passivi, oppure aprire gli occhi sulla sistematica distruzione di una delle culture più antiche e affascinanti del mondo. La storia, come si sa, la fanno i popoli. Ma a scriverla sono sempre i vincitori. E quando lo fanno, il modus operandi è spietato e ben elaborato: cancellare la memoria, negare la storia, creare una narrazione parallela e infine la propaganda.
Il dovere delle istituzioni, quindi il nostro dovere, è proprio maggiore laddove è necessario tutelare la memoria e sostenere chi per timore di subire una rappresaglia non ha potuto nemmeno manifestare il proprio dissenso verso la Russia che bombarda l'Ucraina. Li abbiamo lasciati soli in passato e ora non vogliono più esporsi. Rispettare la storia dei vinti, porre le basi per costruire un futuro di rispetto e civile di convivenza, ammettere le atrocità di un genocidio. Questa è l'Europa.
Per questo motivo è nostro dovere impegnarci e impegnare l'UNESCO e tutte le parti in causa a effettuare, censire e proteggere la storia e il patrimonio culturale dell'Artsakh. La distruzione del patrimonio storico di un popolo viola i principi dell'Europa democratica, riportando l'orologio del tempo al 1915 e l'essere umano a ripetere per l'ennesima volta, ancora una volta, lo stesso errore.
"
Susanna CECCARDI,2022-02-17,IT,The death penalty in Iran,https://www.europarl.europa.eu/doceo/document/CRE-9-2022-02-17-INT-4-089-0000_IT.html,"  Susanna Ceccardi,  autrice. – Signor Presidente, onorevoli colleghi, le donne nei regimi fondamentalisti islamici sono coloro che pagano il prezzo più alto.
Ho negli occhi le immagini di un video scioccante, dove un marito che decapita la moglie diciassettenne, accusata di adulterio, gira per le strade sorridendo, esponendo la testa come un trofeo.
In Iran, un uomo che uccide la figlia di 14 anni rischia otto anni di carcere; una donna che si toglie il velo ne rischia fino a 24.
Ieri ho incontrato due donne coraggiose, che fanno parte dell'opposizione al regime iraniano, e mi hanno donato questo bellissimo libro. Mi hanno raccontato cose sconcertanti... 
(L'oratrice mostra un libro e viene pertanto interrotta dal Presidente.)
"
Susanna CECCARDI,2022-02-17,IT,The death penalty in Iran,https://www.europarl.europa.eu/doceo/document/CRE-9-2022-02-17-INT-4-091-0000_IT.html,"  Susanna Ceccardi,  autrice. – In questo libro ci sono i volti dei giovani e sono soltanto alcuni dei 120 000 oppositori politici uccisi dal regime. 30 000 di loro sono stati giustiziati nell'estate del 1988, a seguito di una fatwa di Khomeini. Ragazzi e ragazze, in gran parte studenti, uccisi nel fiore degli anni da un regime senza scrupoli.
Queste donne che si battono per la libertà del loro popolo sono molto coraggiose, perché non possono neanche telefonare ai loro familiari in Iran perché rischiano di mandarli al patibolo.
Dalla scelta di Ebrahim Raisi alla carica di Presidente c'è stato un aumento significativo del numero di esecuzioni, con oltre 270 persone impiccate, di cui 11 donne. Raisi è stato membro della commissione della morte nel 1988, ha ordinato migliaia di condanne a morte e, nella sua qualità di capo della magistratura, ha ordinato la soppressione e l'uccisione dei manifestanti nel 2019.
Noi membri del Parlamento europeo chiediamo all'Alto rappresentante di ribadire all'Iran che qualsiasi miglioramento delle relazioni economiche deve essere condizionato alla cessazione delle eclatanti violazioni dei diritti umani da parte dell'Iran, compreso il suo uso arbitrario della pena di morte.
Pensiamo a molti prigionieri politici come la signora Maryam Akbari Monfared, in carcere per 13 anni, senza un solo giorno di congedo, perché si è opposta all'esecuzione del fratello e della sorella, scomparsi con la forza e giustiziati nel 1988.
L'Europa che fa? Fino a pochi anni fa aveva addirittura inserito l'opposizione al regime nella lista delle organizzazioni terroristiche, forse per interessi economici, perché il potere dell'ayatollah è molto forte e la propaganda arriva fino a casa nostra.
Soltanto l'ultimo scandalo. Ad agosto 2021, quando Ebrahim Raisi ha giurato come nuovo presidente dell'Iran, davanti a lui, oltre al Parlamento italiano e ai rappresentanti di 73 paesi tra cui la Cina, lo stato maggiore di Hamas, che ricordiamo sono terroristi, c'era pure un funzionario del Servizio esterno dell'Unione europea, il segretario Enrique Mora. Una vergogna!
Un'intera area, il Medio Oriente, è ostaggio dell'Iran che insiste nel mettere pressione e paura all'unico paese sul quale l'Europa può davvero contare: Israele. Non si può fare confusione tra i nemici e gli amici, tra gli alleati e gli avversari. L'Iran degli ayatollah non è e non sarà mai un paese sul quale noi potremo contare, lo dimostra la questione del programma nucleare. Perché l'Iran vuole la bomba, se non per usarla come arma del terrore?
Io vengo dalla Toscana, il primo Stato al mondo che, il 30 novembre del 1786, grazie al granduca Pietro Leopoldo di Lorena, abolì la pena di morte. La vita umana è sacra, e pensare che la potestà di uccidere sia in mano a uno Stato che, per di più, la usa per annientare il dissenso, è disumano.
La guerra per le risorse energetiche si sta facendo sempre più aspra. Non lasciamo che la potenza energetica iraniana prenda il sopravvento sui nostri valori, non rimaniamo sotto scacco di un paese pericoloso per la sicurezza internazionale.
"
Susanna CECCARDI,2021-12-16,IT,"The situation in Cuba, namely  the cases of José Daniel Ferrer, Lady in White Aymara Nieto, Maykel Castillo, Luis Robles, Félix Navarro, Luis Manuel Otero, Reverend Lorenzo Rosales Fajardo, Andy Dunier García and Yunior García Aguilera",https://www.europarl.europa.eu/doceo/document/CRE-9-2021-12-16-INT-4-104-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, ""stanotte mi hanno chiamato da Cuba alle tre del mattino, stanno reprimendo la mia famiglia. Ho una cugina che per me è come una sorella. Ad agosto l'avevano tolta dal lavoro, è una radiologa. La banda dei Comitati di difesa della rivoluzione della Federazione delle donne cubane ha compiuto atti di violenza, ha lanciato un sasso contro casa sua, l'ha perseguitata e minacciata. Sono dovuti andare a vivere nella casa di famiglia del marito contagiato dal Covid. Hanno negato a lui cure mediche ed è morto. Ora li stanno minacciando anche di morte. Sono fuggiti e mi hanno chiamato per dirmi che, se gli succede qualcosa, devo raccontare che cosa è successo. Lei teme per la sua sicurezza. Tutto perché io denuncio la dittatura e con le donne sono molto cattivi. Fino a quando, Dio mio?""
Questo messaggio mi è stato mandato da una cittadina che vive in Italia e teme per i suoi familiari. Autore di tutto questo è quel comunismo che molti in quest'Aula ben conoscono o perché l'hanno subìto o perché viceversa rappresenta per tanti un passato scomodo, una storia d'amore tossica, difficile da riconoscere e giustificare, disseminata di plotoni di esecuzione, torture, abusi e maltrattamenti. Il comunismo, nutrito di odio e disprezzo, ha invaso e massacrato L'Europa nel secolo scorso e non smette di reprimere e soffocare, anche attraverso i cosiddetti battaglioni dell'ordine, il popolo cubano oggi.
Appellare il regime comunista come Repubblica di Cuba è una contraddizione in termini. Una repubblica presuppone che ci siano delle libere elezioni, mentre fin dal 1959 a Cuba si tengono delle finte elezioni, nelle quali non sono ammessi altri partiti, come nelle ultime elezioni che si sono tenute nel 2018, in cui tutti i 605 deputati eletti appartenevano ovviamente al Partito comunista cubano.
Cuba protesta contro la fame e la scarsità di alimenti mentre la sete di libertà di elezioni e di diritti ce l'ha il popolo.
Colleghi, non possiamo fingerci ciechi di fronte alle più grandi manifestazioni sull'isola dal 1994. Sia fatta giustizia, si ricorra a tutti gli strumenti in nostro possesso, compresa la clausola sui diritti umani che consente di sospendere l'accordo di partenariato e cooperazione aumentando la pressione internazionale sul regime spietato e sanguinario. Viva Cuba libre!
"
Susanna CECCARDI,2021-12-15,IT,The European Commission Guidelines on inclusive language (topical debate),https://www.europarl.europa.eu/doceo/document/CRE-9-2021-12-15-INT-3-157-0000_IT.html,"  Susanna Ceccardi (ID).   – Signora Presidente, onorevoli colleghi, probabilmente Dante Alighieri, Alessandro Manzoni, i grandi della letteratura italiana riderebbero delle linee guida sul linguaggio inclusivo che poi giustamente sono state ritirate.
In italiano ci sono molte parole di genere femminile che indicano concetti universali: libertà, ragione, fede, umanità. Persino come forma di rispetto si dà del Lei. Solo il fascismo cercò di cambiare il Lei con il voi. Di solito quelli che vogliono cambiare, imporre un determinato linguaggio alla gente sono dei regimi. Ma quel che è più grave in quelle linee guida – che sono state ritirate – è che, con il pretesto di combattere le diseguaglianze, si prende di mira il Natale, Giuseppe e Maria, le nostre tradizioni.
L'Europa deve smetterla di rendersi ridicola agli occhi del mondo rinnegando se stessa. Tutto il mondo ha preso spunto ed esempio dalla civiltà europea, che affonda la propria storia e le proprie radici nelle radici giudaico-cristiane. Non ci deve essere nessuna vergogna nell'identità. Chi non rispetta la propria cultura non avrà rispetto nemmeno per quella degli altri.
E se non sono troppo politicamente scorretta, concludo augurando a tutti buon Santo Natale.
"
Susanna CECCARDI,2021-11-10,IT,"The escalating humanitarian crisis on the EU-Belarusian border, in particular in Poland (debate)",https://www.europarl.europa.eu/doceo/document/CRE-9-2021-11-10-INT-1-065-0000_IT.html,"  Susanna Ceccardi (ID).   – Signor Presidente, onorevoli colleghi, il 9 novembre del 1989 il muro di Berlino cadeva: fu il trionfo della libertà e la caduta definitiva di un sistema totalitario che opprimeva i popoli dell'Est. Da allora grandi passi sono stati fatti dai paesi che erano precedentemente schiacciati sotto l'influenza sovietica.
Oggi, a 32 anni da quel giorno, il muro va eretto, non per isolarci ma per proteggere i popoli europei dal ricatto delle potenze straniere. Nel tentativo di emulare le provocazioni di Erdoğan, oggi il dittatore bielorusso Lukashenko sfrutta i migranti con lo scopo di ricattare l'Europa al pari del collega turco.
I polacchi hanno già pagato molto: prima con i nazisti, dopo con i comunisti. La nostra ferma volontà da europei deve essere quella di difendere la Polonia come non abbiamo saputo fare in passato e, conseguentemente, proteggere la nostra terra.
Nelle scorse settimane, a più riprese, qui in quest'Aula qualcuno si è intrattenuto per ore per contestare la Polonia, un pezzo della storia d'Europa. È giunta l'ora che tutti comprendano che da quel lato del nostro continente dipende la sicurezza dei nostri cittadini e che questa deve essere difesa a ogni costo.
"
Susanna CECCARDI,2021-10-21,IT,2019 Discharge: European Border and Coast Guard Agency (debate),https://www.europarl.europa.eu/doceo/document/CRE-9-2021-10-21-INT-4-088-0000_IT.html,"  Susanna Ceccardi (ID).   – Signor Presidente, onorevoli colleghi, l'offensiva politica e mediatica contro la difesa delle frontiere europee è sempre più forte.
Nella crisi migratoria in corso, potenti lobby sono al lavoro per influenzare i governi e far accettare alle popolazioni europee la massiccia immigrazione illegale che sta arrivando in Europa. Le numerose iniziative sovvenzionate dalla Open Society di George Soros dimostrano che queste lobby hanno un preciso piano d'azione per raggiungere i loro scopi.
Dagli anni duemila diversi milioni di non europei, a stragrande maggioranza musulmani, sono emigrati in Europa, in aereo o prendendo il Mar Mediterraneo o la cosiddetta rotta balcanica. Dopo una pausa durante la crisi sanitaria, l'immigrazione clandestina è aumentata bruscamente dall'inizio del 2021, come recentemente evidenziato dai dati dell'agenzia Frontex, mentre in Italia, da quando Matteo Salvini non è più ministro dell'Interno, gli ingressi illegali sono aumentati del 673 per cento. È evidente, quindi, che un controllo delle frontiere sempre più incisivo è quanto mai necessario.
La discussione sull'agenzia Frontex è senz'altro condizionata dalla campagna aggressiva della politica e dei media nell'ultimo anno. L'altro fronte della polemica viene naturalmente dalle ONG, che accusano l'agenzia Frontex di non rispettare i diritti umani. Con zelo quantomeno sospetto, realtà come la Sea-Watch, Mediterranea e altre hanno lanciato una campagna per lo smantellamento di Frontex, ovviamente senza proporre nessuna alternativa. In altri termini, queste organizzazioni immaginano un'Europa priva di qualunque realtà transnazionale che si ponga l'obiettivo di combattere l'immigrazione clandestina di massa. 
Fermo restando che ribadiamo la necessità che ci sia piena trasparenza nei bilanci delle agenzie finanziate dall'Unione e che, se alcune risorse destinate al controllo delle nostre frontiere sono state distratte per operazioni che non rientravano nelle finalità dell'agenzia, i responsabili devono pagare, ma questo non significa che i compiti e le finalità dell'agenzia stessa debbano essere messi in discussione.
Il monitoraggio del territorio e del mare e il respingimento delle persone che illegalmente tentano di raggiungere l'Unione europea rimane una priorità assoluta che non potremmo perseguire senza un'agenzia come Frontex. Anzi, dobbiamo puntare sul rafforzamento che passa all'entrata in vigore del corpo permanente europeo, da schierare lungo i confini e dotato di armi.
L'Europa non può lasciare da soli gli Stati membri nelle attività di controllo e respingimento, ma è giusto che impieghi tutte le risorse necessarie per assistere i cittadini europei e garantire loro sicurezza e difesa.
"
Susanna CECCARDI,2021-10-05,IT,Implementation report on the EU Trust Funds and the Facility for Refugees in Turkey (continuation of debate),https://www.europarl.europa.eu/doceo/document/CRE-9-2021-10-05-INT-2-232-0000_IT.html,"  Susanna Ceccardi (ID).   – Signora Presidente, onorevoli colleghi, il 7 ottobre ricorrono esattamente 450 anni da una delle più grandi battaglie della storia dell'uomo: la battaglia di Lepanto. Senza quella vittoria, oggi, l'Europa non sarebbe Europa. E forse non saremmo neanche qui a discutere sui fondi fiduciari e dello strumento dei rifugiati in Turchia.
Perché è paradossale che, dopo 450 anni, noi ora dobbiamo finanziare un impero che usa i nostri soldi per controllare i nostri confini. Un pegno oneroso e pericoloso, visto che quello stesso impero oggi, con i nostri stessi soldi, minaccia di aprire quei confini se non riceverà questo contributo. Dal 2002 ad oggi l'Unione europea ha infatti erogato oltre 15 miliardi di euro alla Turchia, un flusso di denaro che non si è arrestato nemmeno dopo la svolta islamista di Erdoğan.
C'è stato un momento, nella nostra storia di europei, dove con orgoglio e rabbia, determinazione e volontà, dietro le nostre insegne e a difesa della nostra civiltà, abbiamo difeso la nostra terra, le nostre tradizioni, il nostro sentirci Europa. Senza quell'orgoglio, senza una strategia, senza una visione che vada oltre dei fondi eccezionali e temporanei, non saremo nemmeno in grado di pretendere il rispetto per le nostre donne che, come avviene in quei paesi, sono costrette a implorare una sedia per sedersi.
Senza pretendere quel rispetto che a Lepanto, il 7 ottobre di 450 anni fa, ci siamo conquistati, non potremo mai guardare il futuro dei nostri figli in un'Europa cristiana, democratica e civile.
"
Susanna CECCARDI,2021-09-14,IT,Situation in Afghanistan (debate),https://www.europarl.europa.eu/doceo/document/CRE-9-2021-09-14-INT-2-149-0000_IT.html,"  Susanna Ceccardi (ID).   – Signora Presidente, onorevoli colleghi, ""j'accuse, io accuso gli occidentali di non avere passione. Voi che siete nati dalla passione, voi che siete diventati un popolo grazie alla passione della vostra rivoluzione. Così non capite cos'è che muove i vostri nemici, i nostri nemici. Non capite cos'è che gli permette di combattere in modo tanto globale e spietato questa guerra contro l'Occidente. 
È la passione. La forza della passione, cari miei! 
È la fede che viene dalla passione. 
È l'odio che viene dalla passione. Allah-Akbar, Allah-Akbar! Jihad-Jihad! Quelli son pronti a morire, a saltare in aria, per ammazzarci. Per distruggerci. E i loro leader, (veri leader), lo stesso. 
Io l'ho conosciuto, Khomeini. Ci ho parlato, ci ho litigato, per oltre sei ore in due giorni diversi. E vi dico che quello era un uomo di passione. Che a muoverlo era la fede, la passione. Bin Laden non l'ho conosciuto. Peccato… Però l'ho guardato bene quando appariva in tv.
L'ho guardato negli occhi, ho ascoltato la sua voce, e vi dico che quello è un uomo di passione. Che a muoverlo è la fede, l'odio che viene dalla passione. Per combattere la loro passione, per difendere la nostra cultura cioè la nostra identità e la nostra civiltà, non bastano gli eserciti. Non servono i carri armati, le bombe atomiche, i bombardieri. Ci vuole la passione. La forza della passione. E se questa non la tirate fuori, non la tiriamo fuori, io vi dico che verrete sconfitti. Che verremo sconfitti. Vi dico che torneremo alle tende del deserto, che finiremo come pozzi senz'acqua. Wake up, then! Sveglia, wake up"" 
 
Oriana Fallaci, 26 ottobre 2002.
"
Susanna CECCARDI,2021-07-07,IT,Breaches of EU law and of the rights of LGBTIQ citizens in Hungary as a result of the adopted legal changes in the Hungarian Parliament - The outcome of 22 June hearings under Article 7(1) of the TEU regarding Poland and Hungary (debate),https://www.europarl.europa.eu/doceo/document/CRE-9-2021-07-07-INT-3-111-0000_IT.html,"  Susanna Ceccardi (ID).   – Signor Presidente, onorevoli colleghi, nell'epoca dell'inganno universale, dire la verità è un atto rivoluzionario. 
Oggi siamo qui a parlare dell'inganno della sinistra europea che, aiutata dai media, vuol tacciare di omofobia i governi di due paesi europei democraticamente eletti. Avete letto la legge ungherese che tanto state contestando?
La legge ungherese non viola in alcun modo i principi e le prerogative dell'Unione europea. L'Ungheria ribadisce che l'educazione sessuale dei figli è di competenza dei genitori, esattamente come stabilito dall'articolo 14 della Carta dei diritti fondamentali dell'Unione europea.
La stessa sinistra che oggi accusa Budapest è la stessa sinistra che nel 1956 applaudiva i carri armati sovietici che massacravano operai e studenti riportando in Ungheria la dittatura comunista. Quella sinistra sbagliava e mentiva ieri come sbaglia e mente tutt'oggi.
Chiedo a tutte voi, tra le libertà dell'Unione europea, c'è quella per una donna di poter passeggiare da sola all'imbrunire con gli abiti che preferisce? Sapete che questo in moltissime città della Francia, della Germania e del Belgio è di fatto un'impresa ad altissimo rischio, mentre in Ungheria e Polonia è ancora possibile.
Bisogna saper sempre ricordare che senza la Polonia che salvò l'Europa sotto le mura di Vienna, oggi non saremmo qui a discutere. Viva l'Europa dei popoli, delle libertà, delle radici. Chiediamo ai governi di Polonia e Ungheria di continuare a difendere i bambini ed i valori europei, quelli per i quali i nostri antenati hanno duramente combattuto e che talvolta l'Unione europea vorrebbe disconoscere.
"
Susanna CECCARDI,2021-06-10,IT,Breach of the UN Convention of the Rights of the Child and the use of minors by the Moroccan authorities in the migratory crisis in Ceuta,https://www.europarl.europa.eu/doceo/document/CRE-9-2021-06-10-INT-4-110-0000_IT.html,"  Susanna Ceccardi (ID).   – Signora Presidente, onorevoli colleghi, esercizio di stile per la sinistra italiana ed europea. Provate a sostituire il nome di Sánchez con quello di Matteo Salvini. Spagna: il governo Sánchez manda l'esercito per respingere i migranti. ""Abbiamo già respinto 4 800 migranti entrati irregolarmente a Ceuta"", dichiarava Sánchez il 19 di maggio al Parlamento spagnolo. ""Abbiamo il sostegno inequivocabile dell'Unione europea."" Eh già! Sánchez può giustamente esercitare il diritto e il dovere di difendere i confini della propria nazione con il supporto dell'Unione europea. 
Dove sono quelli che tifavano per la condanna di Matteo Salvini per aver respinto i migranti? In questa stessa Aula hanno il coraggio e la coerenza di voler condannare Sánchez per i respingimenti? Che ne dite della Open Arms, ONG spagnola che finora ha scaricato i migranti da noi in Italia? La prossima volta chiederemo al governo italiano di fare una telefonata a Sánchez e mandarli in Spagna. Voglio proprio sentirli i benpensanti della sinistra che ci impongono di accogliere i migranti portati in Italia da ONG spagnole.
Non abbiamo timore di sostenere apertamente l'azione del governo spagnolo, anche se di sinistra. Hanno difeso i confini spagnoli e quindi anche quelli europei. Non abbiamo neppure paura di condividere dichiarazioni della Vicepresidente degli Stati Uniti, la democratica Kamala Harris. Anche loro, a dispetto dei proclami, hanno finalmente deciso di abbandonare la dottrina dei confini aperti e annunciato che respingeranno tutti i migranti che tenteranno di superare il confine statunitense. 
Noi non usiamo due pesi e due misure o solidarietà di convenienza. La sinistra può dire lo stesso? 
"
Susanna CECCARDI,2021-06-08,IT,Systematic repression in Belarus and its consequences for European security following abductions from an EU civilian plane intercepted by the Belarusian authorities (debate),https://www.europarl.europa.eu/doceo/document/CRE-9-2021-06-08-INT-2-162-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, il dirottamento di un volo Ryanair per consentire l'arresto dell'oppositore politico Roman Protasevich e della sua compagna Sofia Sapega sembra tratto da un film di Hollywood. Purtroppo invece è l'ennesimo episodio di repressione che si verifica da parte di un governo illiberale come quello di Lukashenko.
In questa situazione la Russia ha perso l'occasione storica di prendere le distanze da un alleato sempre più impresentabile. L'amichevole meeting a Sochi tra Putin e Lukashenko rende la posizione di Mosca scomoda viste le malefatte del dittatore bielorusso.
Ma c'è un altro attore in questa scena, di cui si parla troppo poco: la Cina. Nella lista delle nazioni che al Consiglio di Sicurezza dell'ONU non hanno condannato il dirottamento del volo mancano proprio Russia e Cina. 
Per Pechino la Bielorussia è un corridoio strategico nell'ambito della Via della Seta, la via di penetrazione politico-commerciale usata come una clava dal partito comunista cinese. E del resto, solo pochi giorni fa, la Cina, tramite il suo ambasciatore a Minsk, ha lodato il governo bielorusso, senza dimenticare che, nel bel mezzo delle proteste di piazza, Xi Jinping fu il primo presidente straniero a congratularsi con Lukashenko per aver vinto le contestatissime elezioni del 2020. 
La Bielorussia è per la Cina la porta di ingresso in Europa centrale, e le relazioni commerciali tra i due paesi sono in costante aumento, mentre la Lituania, che ha capito cosa si nasconda dietro la Via della Seta, ha abbandonato il gruppo di contatto tra Cina e paesi dell'Europa centro-orientale. 
Oltre a bloccare i voli dalla Bielorussia, azione finalmente coraggiosa e incisiva, l'Unione europea dovrebbe bloccare i convogli ferroviari cinesi in arrivo dalla Bielorussia. Sarebbe un segnale fortissimo per il dittatore di Minsk e per i suoi supporter cinesi. 
"
Susanna CECCARDI,2021-05-18,IT,Human rights protection and the EU external migration policy (debate),https://www.europarl.europa.eu/doceo/document/CRE-9-2021-05-18-INT-2-139-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, se qualcuno non se ne fosse accorto, c'è una pandemia mondiale in corso. I nostri governi hanno sospeso ovunque alcune libertà costituzionali: per i cittadini europei la libertà di circolazione limitata; c'è il coprifuoco; ad alcune categorie è impedito di lavorare; non si possono festeggiare matrimoni; non si può andare a trovare i parenti moribondi in ospedale e persino i funerali sono celebrati in maniera contingentata.
L'unica cosa che l'Unione europea non sta pensando di fermare è l'immigrazione irregolare. C'è qualcuno in quest'Aula e dentro i governi europei che vorrebbe consentire agli irregolari di venire liberamente in Europa, senza limitazioni.
Da gennaio 2021 ad oggi sono arrivati in Italia 13 303 persone, quasi 4 300 solo a maggio. Nel 2019, quando il ministro dell'Interno era Matteo Salvini, i migranti sbarcati furono 1 219, meno di un decimo rispetto a quest'anno, e non c'era nemmeno il coronavirus a disincentivare le partenze.
Fortunatamente Matteo Salvini, che alcuni volevano condannare per aver fermato gli sbarchi, è stato assolto dal giudice. Difendere i confini non è reato! Adesso sul banco degli imputati c'è l'Europa e i giudici sono i nostri cittadini: l'Unione europea si impegni per bloccare gli sbarchi o verrà ancora una volta dichiarata colpevole.
"
Susanna CECCARDI,2021-04-28,IT,"Russia, the case of Alexei Navalny, military build-up on Ukraine's border and Russian attack in the Czech Republic (debate)",https://www.europarl.europa.eu/doceo/document/CRE-9-2021-04-28-INT-3-180-0000_IT.html,"  Susanna Ceccardi (ID).   – Signora Presidente, signor Alto rappresentante, onorevoli colleghi, Alexej Navaľnyj è ingiustamente detenuto nelle carceri russe sottoposto a costanti privazioni del sonno. Da quando è stato incarcerato ha perso otto chili e nonostante l'avvelenamento da agente nervino dello scorso agosto, non gli è permesso ricevere visite e cure mediche. Nonostante Navaľnyj abbia interrotto lo sciopero della fame, è ancora detenuto. 
L'Unione europea sa che la sfida la sopravvivenza del nostro modello di democrazia passa attraverso il rapporto con Mosca. Non possiamo lasciare che dei capi di Stato del nostro vicinato mettano a tacere l'opposizione politica violandone i diritti naturali, civili e politici. Centomila soldati sono stati schierati alle porte dell'Ucraina da Mosca e questo è stato un pesante segnale per tutto l'Occidente. 
Eppure, colleghi, al di là dei proclami dell'asilo e della solidarietà espressa a parole, non esiste oggi alcun credibile intervento europeo. Mentre Navaľnyj è in carcere, la cravatta degli interessi geopolitici con Mosca si annoda. In queste stesse ore, ad esempio, i lavori del gasdotto Nord Stream 2 continuano a dividere l'Europa e a indebolirne la sicurezza e l'indipendenza energetica, rendendo di fatto inutili le sanzioni contro la Russia e dando un forte segnale di debolezza. 
Se l'Europa intende davvero difendere i diritti umani e la democrazia ovunque nel mondo, lo deve fare in maniera ferma ed uguale. Non restiamo indifferenti rispetto a quello che sta accadendo ad Alexej Navaľnyj. La vita degli uomini e la libertà di pensiero non sono valori negoziabili.
"
Susanna CECCARDI,2021-03-25,IT,Turkey’s withdrawal from the Istanbul Convention (debate),https://www.europarl.europa.eu/doceo/document/CRE-9-2021-03-25-INT-2-023-0000_IT.html,"  Susanna Ceccardi (ID).   – Signora Presidente, onorevoli colleghi, 
""Lamento. Essere donna significa essere invasa. Mi hanno preso tutto. Una donna mi prese la mia infanzia. Un uomo il mio essere donna. Dio non dovrebbe creare la donna. Dio non sa come partorire. Qui le costole di tutti gli uomini sono fratturate. Il nostro collo è sottile come un capello. Gli uomini ci trasportano come a un funerale sulle spalle. Siamo state sotto i loro piedi, leggere come piume. Abbiamo volato da un mondo ad un Adamo. E le mie parole sono le loro impronte.""
Müesser Yeniai, poetessa turca.
In Turchia 300 donne sono morte ammazzate nel 2020. Negli ultimi dieci anni il numero di donne uccise in Turchia è triplicato. Molte sono le donne incarcerate per motivi politici e il recesso dalla convenzione di Istanbul è l'ulteriore conferma di una Turchia lontana dai valori occidentali.
Per le donne, per i valori europei, per la libertà, lo ribadiamo ancora una volta: la Turchia non è Europa.
"
Susanna CECCARDI,2021-03-11,IT,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-106-0000_IT.html,"  Susanna Ceccardi,  autrice. – Signora Presidente, onorevoli colleghi, grazie per aver raccolto e condiviso il cordoglio per la perdita dei nostri connazionali, l'ambasciatore Luca Attanasio e il carabiniere Vittorio Iacovacci, barbaramente uccisi insieme al loro autista tre settimane fa nella Repubblica democratica del Congo.
A distanza di quasi un mese da questo vile attacco le indagini non hanno ancora portato a individuare gli assassini. Tra i numerosi sospettati ci sono briganti locali piuttosto che gruppi jihadisti affiliati dal 2018 all'Isis.
La gravità dei fatti, oltre al persistere di questa violenza in un'area particolarmente ricca di risorse minerarie, impone all'Europa non più di porre semplice attenzione, ma una partecipazione attiva nella regione, a partire proprio dalle indagini che l'ONU ha in corso e sulle quali credo che l'Europa dovrebbe aggiungersi all'Italia nella richiesta di chiarimenti.
La missione di pace MONUSCO impiega infatti 14 000 militari, opera da più di vent'anni e costa quasi un miliardo di euro l'anno: com'è possibile che a fronte di così tante risorse impiegate i nostri uomini non siano stati protetti?
Per questo, fino a quando non sarà fatta piena luce su questa tragedia, dovremo considerare la sospensione della collaborazione con le autorità congolesi e dei programmi europei cofinanziati dalla Commissione e dal Parlamento.
L'attentato del 22 febbraio è tanto più grave perché arriva a pochi mesi da un altro attacco violento ai danni di un diplomatico italiano, il console a Gedda, Stefano Stucci, segno che il mestiere del diplomatico si è fatto più pericoloso, soprattutto nelle aree del mondo dove gli interessi economici e politici si intrecciano con guerriglia e instabilità.
Anche su questo è doveroso impegnarsi di più per difendere le nostre rappresentanze diplomatiche: è nostro compito, per rendere giustizia alle vittime e accertare le responsabilità. Lo dobbiamo alle famiglie, lo dobbiamo per rendere il giusto onore a chi ha perso la vita per servire il suo paese lontano da casa e lo dobbiamo ai commilitoni dell'Arma dei Carabinieri, sempre in prima linea per la pace e la sicurezza di tutti noi.
"
Susanna CECCARDI,2021-02-10,IT,Democratic scrutiny of social media and the protection of fundamental rights (debate),https://www.europarl.europa.eu/doceo/document/CRE-9-2021-02-10-INT-3-210-0000_IT.html,"  Susanna Ceccardi (ID).   – Signora Presidente, onorevoli colleghi, i cittadini di tutto il mondo negli ultimi anni hanno dato voce ai propri pensieri e riflessioni attraverso i social, fantastici veicoli di libertà, spesso censurati e resi inaccessibili dalle dittature liberticide del mondo.
Ma, negli ultimi tempi, da parte di queste multinazionali della comunicazione c'è una tendenza molto preoccupante. Milioni di cittadini sono censurati ogni giorno da funzionari che dietro a una scrivania decidono cosa sia giusto o meno pensare. È giusto che società di fatto in regime di monopolio detengano questo enorme potere? Che cos'è un uomo libero se non la sua parola e il suo pensiero? Chi è che ha il diritto di giudicare che cosa sia giusto o sbagliato? I giudici dentro ai tribunali o i signori di Facebook e Twitter che hanno inventato applicazioni di successo?
L'elemento più inquietante è che gli oligopoli digitali si stanno appropriando di una vera e propria funzione pubblica, cioè quella di decidere cosa sia tollerabile o meno nel dibattito. Nello Stato di diritto è la legge che decide che cosa sia giusto o sbagliato, che cosa sia punibile o passibile di censura. Queste multinazionali non soltanto si ritengono al di sopra della legge, ma anche al di sopra della tassazione europea e nazionale.
Piccoli imprenditori e partite IVA in questo momento sono tartassati dalla crisi e dal fisco, e magari persino censurati per le loro idee sui social. I liberi cittadini che vogliono avere la possibilità di esprimersi chiedono di poter esercitare questo inviolabile diritto liberamente, anche su Internet. La trasparenza e la libertà sono due valori prima di tutto europei: dimostriamolo, anche attraverso una corretta democrazia digitale.
"
Susanna CECCARDI,2021-01-21,IT,"Human rights situation in Turkey, notably the case of Selahattin Demirtas and other prisoners of conscience",https://www.europarl.europa.eu/doceo/document/CRE-9-2021-01-21-INT-4-126-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, anche in questa tornata all'ordine del giorno discutiamo di Turchia e del suo concetto di diritti umani.
Negli ultimi anni l'atteggiamento di Erdoğan nei confronti dell'Europa e degli altri Stati sovrani non è stato affatto meno belligerante ed ostile. Nonostante questo l'Europa e alcuni governi europei, compreso quello italiano, continuano a voler portare avanti le trattative per l'ingresso della Turchia in Europa, come se potessimo sorvolare sull'aggressione del Nagorno, sulla guerra in Siria del nord, sulle trivellazioni al largo di Cipro, sull'oppressione degli oppositori politici, sui discorsi di odio nei confronti dell'Occidente europeo. Hanno trasformato la basilica di Santa Sofia in una moschea, un affronto a un simbolo di tutto il mondo cristiano.
Quanti soldi abbiamo dato e stiamo continuando a dare alla Turchia? Tra sussidi, aiuti e incentivi per bloccare l'immigrazione, dal 2002 ad oggi la Turchia ha incassato più di 15 miliardi di euro nonostante la sua svolta islamista.
Smettiamo di finanziare e armare un nemico dell'Occidente che si fa beffe di noi. Interrompiamo immediatamente le trattative per l'ingresso della Turchia in Europa e spendiamo quei soldi per la nostra gente, per le nostre imprese e per le nostre infrastrutture.
Certi dittatori non capiscono la lingua della diplomazia, quella delle nostre risoluzioni per i diritti umani. Hanno solo brama di espandere il loro potere, anche a danno degli altri popoli. Per quanto ci riguarda, la Turchia non è mai stata, non è e non sarà mai Europa.
"
Susanna CECCARDI,2021-01-20,IT,Inauguration of the new President of the United States and the current political situation (debate),https://www.europarl.europa.eu/doceo/document/CRE-9-2021-01-20-INT-3-031-0000_IT.html,"  Susanna Ceccardi (ID).   – Signora Presidente, onorevoli colleghi, permettetemi di unirmi alla preoccupazione che molti hanno recentemente espresso in riferimento a quanto accaduto in questi giorni negli Stati Uniti.
La violenza non è mai la soluzione, e una condanna efficace va legata anche all'apertura di una prospettiva di dialogo. Ma è un fatto come episodi come quelli visti il 6 gennaio siano indicatori importanti dello stato di salute di una democrazia.
L'augurio per avere un partner stabile, all'altezza delle sfide geopolitiche che ci attendono nel futuro, è che il presidente Biden comprenda il malessere della democrazia americana e le dinamiche sociopolitiche che hanno portato all'assalto di Capitol Hill. Quando milioni di persone che ritengono truccato un risultato elettorale scelgono di occupare il centro del potere politico, la prima cosa da fare è chiedersi quali siano state le cause di questo disagio.
La narrativa prevalente, alimentata non solo dai politici ma anche dai media e da esperti, e gli attacchi volti a minare la legittimità della presidenza Trump hanno progressivamente eroso la fiducia nelle istituzioni, generando questo pericoloso boomerang.
La via per la riconciliazione passa per un dibattito politico inclusivo, che torni a considerare le istanze di quei 75 milioni di americani liberali e conservatori, senza squalificarli in partenza. Dunque la libertà di espressione e il potere eccessivo concentrato nelle mani di alcuni privati saranno temi cruciali nei prossimi mesi e riguarderanno molto da vicino anche il Vecchio Continente.
Nel lungo periodo la prospettiva di trasformare i social media in bolle ideologiche virtuali contribuirà a un'ulteriore radicalizzazione delle posizioni, unita all'incapacità e alla mancanza di predisposizione al dialogo e al reciproco rispetto. L'espulsione di Trump accelera dunque il processo di trasformazione dell'avversario in nemico.
I rapporti tra le due sponde dell'Atlantico sono solidi e tutti noi lavoreremo affinché, nel corso di questa Amministrazione, lo diventino sempre di più.
"
Susanna CECCARDI,2020-06-17,IT,The Anti-racism protests following the death of George Floyd (debate),https://www.europarl.europa.eu/doceo/document/CRE-9-2020-06-17-INT-1-054-0000_IT.html,"  Susanna Ceccardi,  a nome del gruppo ID. – Signor Presidente, onorevoli colleghi, la morte di un uomo in seguito a violenza merita giustizia. E così, giustamente, tutto il mondo, ha espresso il proprio cordoglio intorno alla morte di George Floyd.
Ma per la stampa internazionale e il mainstream, forse alcune vite valgono meno di altre. È il caso di David Dorn, che voglio ricordare, l'afroamericano di 77 anni, ufficiale della polizia in pensione, morto il 2 giugno, in diretta Facebook, mentre cercava di difendere il negozio di un amico dopo l'assalto dei manifestanti violenti a St. Louis. Anche lui era nero e innocente. Per la sua morte, però, nessuna marcia, nessuna protesta, né indignazione. 
Le manifestazioni in tutta l'America sono diventate sempre più violente e sono dilagate anche in Europa. Alla furia contro i poliziotti si è aggiunta la furia iconoclasta contro le statue e i simboli del passato. Sono stati tacciati di razzismo Cristoforo Colombo, i leader confederati, Indro Montanelli, conquistatori del passato, addirittura il film ""Via col Vento"".
Abbattere delle statue non salverà il mondo dalla lotta al razzismo. Oltre al razzismo c'è una piaga dilagante che si sta diffondendo nel mondo e dobbiamo combatterla: è l'ignoranza e la stupidità di chi vuol cancellare la nostra storia.
"
Susanna CECCARDI,2020-02-11,IT,"Fighting against antisemitism, racism and hatred across Europe (debate)",https://www.europarl.europa.eu/doceo/document/CRE-9-2020-02-11-INT-2-327-0000_IT.html,"  Susanna Ceccardi (ID).   – Signor Presidente, onorevoli colleghi, la storia del mondo occidentale ha dimostrato che l'antisemitismo è una cartina tornasole della decadenza di una società e ne prefigura il crollo. Chiunque abbia a cuore la società in cui vive dovrebbe combattere l'antisemitismo.
La lotta all'antisemitismo deve prevedere la difesa dello Stato di Israele nella sua integrità territoriale, politica e religiosa, poiché Israele è il baluardo delle libertà democratiche in Medio Oriente. Il contributo che la tradizione giudaico-cristiana ha dato alla formazione della cultura e della civiltà occidentale europea è stato fondamentale. 
Combattere l'antisemitismo significa pertanto non solo difendere Israele, che al tempo stesso è la patria dell'ebraismo e il custode della memoria cristiana, ma anche difendere la stessa Unione europea dal terrorismo islamico, dal fondamentalismo religioso e da ogni movimento illiberale e antidemocratico. 
"
Susanna CECCARDI,2020-01-16,IT,"Nigeria, notably the recent terrorist attacks",https://www.europarl.europa.eu/doceo/document/CRE-9-2020-01-16-INT-4-073-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, nell'indifferenza generale in Nigeria migliaia di cristiani vengono massacrati senza pietà da orde di fondamentalisti islamici. Il terrorismo non è stato ancora debellato e quanto sta accadendo in Nigeria, inerme davanti ai guerriglieri jihadisti, ne è la prova.
Solo pochi giorni fa il gruppo jihadista Boko Haram ha diffuso un video dove vengono brutalmente uccisi 11 prigionieri cristiani: un brutale assassinio perpetuato il giorno di Natale, un vero e proprio gesto di sfida alla cristianità dell'Occidente.
Secondo le agenzie umanitarie sono infatti almeno 30 000 i civili rimasti uccisi e 30 milioni gli sfollati dall'inizio dell'offensiva jihadista nel 2009. Da parte delle istituzioni europee, che promuovono pace, tolleranza e rispetto reciproco, niente è stato fatto di concreto per fermare questa continua barbarie, che ogni giorno mette in pericolo la vita di milioni di innocenti, la cui unica colpa è quella di essere cristiani.
Il fanatismo islamista sta divorando il paese. Non solo il movimento Boko Haram, affiliato all'Isis, tiene in ostaggio la Nigeria settentrionale: negli ultimi anni guerriglieri mossi dal fanatismo religioso, come i pastori fulani, uccidono impunemente e fanno razzia di interi villaggi nel centro del paese, con l'obiettivo di islamizzare con l'uso della forza la Nigeria.
Questa lunga scia di sangue deve essere fermata al più presto. L'Europa non deve abbassare la guardia. Difendere i cristiani in Nigeria significa difendere l'Occidente dalla brutalità del fanatismo islamista.
"
Susanna CECCARDI,2020-01-14,IT,Situation in Libya (debate),https://www.europarl.europa.eu/doceo/document/CRE-9-2020-01-14-INT-2-465-0000_IT.html,"  Susanna Ceccardi (ID).   – Signora Presidente, onorevoli colleghi, la gestione della crisi libica ha messo in luce l'imbarazzante inadeguatezza del governo italiano su un tema così delicato e strategico.
Tutto partì però con la deposizione di Gheddafi dieci anni fa. A dieci anni di distanza l'Europa ripeterebbe quella scelta? L'Unione europea ha lasciato un vuoto in cui Russia e Turchia si sono inserite, giocando un ruolo da protagoniste nello scacchiere mediterraneo. Ankara sta prendendo le chiavi di ingresso del corridoio migratorio meridionale, con buona pace dell'Italia, che in Libia ha interessi economici, energetici e strategici importantissimi. I fatti sono impietosi: l'incapacità dell'attuale governo italiano in politica estera è stata certificata da questa vicenda.
La tregua della crisi libica non è stata siglata ieri a Mosca; avrebbe forse dovuto firmarsi a Roma, e così non è stato, ma tutto il mondo adesso si aspetta la firma a Berlino. Se l'Europa fallirà ancora, questo non sarà che l'ennesimo passo indietro in una politica internazionale che ci vede sempre più marginali.
"
Susanna CECCARDI,2019-12-16,IT,One-minute speeches on matters of political importance,https://www.europarl.europa.eu/doceo/document/CRE-9-2019-12-16-INT-1-198-0000_IT.html,"  Susanna Ceccardi (ID).   – Signor Presidente, onorevoli colleghi, in tutta Europa sta dilagando il sistema delle etichette a semaforo, altrimenti detto Nutri-Score, che classificano come prodotti salubri e sani quelli con pochi zuccheri, pochi grassi, e magari classificano come prodotti insalubri il nostro parmigiano, il prosciutto toscano o addirittura l'olio extravergine di oliva. In realtà questo è un sistema fuorviante per il consumatore, che cerca di indottrinarlo e cerca di orientarlo verso prodotti che poi non è detto che siano sani nel complesso. 
Ma le nostre nonne avevano bisogno per caso del Nutri-Score o dell'etichetta a semaforo per sapere quanto olio d'oliva dovevano mettere nella zuppa? Loro sì che conoscevano le qualità ineccepibili della dieta mediterranea e quindi tutti i prodotti made in Italy che compongono questa dieta. Noi l'unica etichetta che qui difenderemo sempre sarà solo il made in Italy. 
"
Susanna CECCARDI,2019-10-23,IT,The Turkish military operation in northeast Syria and its consequences (debate),https://www.europarl.europa.eu/doceo/document/CRE-9-2019-10-23-INT-3-076-0000_IT.html,"  Susanna Ceccardi (ID).   – Signora Presidente, onorevoli colleghi, solo cento anni fa il popolo armeno veniva massacrato senza pietà. Oggi gli stessi carnefici aggrediscono il popolo curdo, a Istanbul, ancora bramano un impero e poco importa se per questo dovrà scorrere sangue di innocenti, come quello di Hevrin Khalaf, leader per i diritti delle donne curde massacrata nel silenzio di tutto il mondo dai miliziani filo-turchi e islamisti.
I temibili tagliatori di teste, dopo l'invasione turca in Siria stanno affilando le loro scimitarre davanti alle nostre porte. Erdogan ricatta l'Europa con i terroristi detenuti nelle galere curde, minaccia di spalancare le frontiere, e lo fa dopo aver incassato dall'Europa sei miliardi di euro. Tutto questo è inaccettabile! 
Davanti a tutto ciò, mentre gli Stati Uniti e la Russia agiscono da protagonisti a livello internazionale, l'Europa è beffata, silente e immobile, e lo fa con l'Alto rappresentante per gli affari esteri, Federica Mogherini, per la quale mi scuso da italiana.
Oggi chi non è pronto a condannare il regime turco e assumere le azioni conseguenti a chi continua a volere la Turchia in Europa è complice. No alla Turchia in Europa, ora e sempre! 
"
Susanna CECCARDI,2019-10-21,IT,"The danger of violent right-wing extremism (in the light of the recent events in Halle, Germany) (debate)",https://www.europarl.europa.eu/doceo/document/CRE-9-2019-10-21-INT-1-166-0000_IT.html,"  Susanna Ceccardi (ID).   – Signora Presidente, onorevoli colleghi, l'autore dei fatti di Halle è stato giustamente definito un folle, ma è un fatto, purtroppo, che l'avversione immotivata verso lo Stato di Israele sia sempre più forte. Solo qualche mese fa, proprio qui a Strasburgo, veniva vietato l'ingresso delle bandiere israeliane allo stadio.
In Italia, è successo più volte che, durante le celebrazioni del 25 aprile, le sigle di estrema sinistra impedissero alla Brigata ebraica di partecipare, in nome dell'odio contro lo Stato di Israele. Non si contano più gli attentati e attacchi di matrice islamica in nome dell'antisionismo. L'antisemitismo in Europa ha matrici ideologiche diverse, ma ugualmente riprovevoli. 
Siamo prigionieri del fanatismo e siamo stanchi di esserlo. Forse dovremmo imparare proprio dallo Stato di Israele, dove nonostante convivano da anni con il terrorismo non hanno mai abbassato la testa, non hanno rinunciato alle proprie radici, alle proprie tradizioni, al proprio sistema di valori, come troppo spesso ha fatto l'Europa. Il terrorismo va combattuto ogni giorno con ogni mezzo, proprio come Israele ci insegna. 
"
Susanna CECCARDI,2019-10-21,IT,One-minute speeches on matters of political importance,https://www.europarl.europa.eu/doceo/document/CRE-9-2019-10-21-INT-1-269-0000_IT.html,"  Susanna Ceccardi (ID).   – Signor Presidente, onorevoli colleghi, in Italia i media nazionali hanno dipinto il vertice di Malta sui migranti del 23 settembre come un passo importante verso la redistribuzione dei migranti in Europa. Cosa ne è stato dell'accordo di Malta del 23 settembre? Niente altro che una ridicola messa in scena da cui via via i paesi membri si sono sfilati, come dimostrato da quanto avvenuto nell'ultimo vertice dei ministri dell'Interno europei.
Dal mio punto di vista, ciò che conta non è redistribuire i migranti, ma non farli arrivare. La politica del “male comune mezzo gaudio” non ci appartiene. Redistribuire i migranti senza alcun controllo significa redistribuire anche potenziali terroristi. In Africa ci sono un miliardo e duecento milioni di persone, come possiamo pensare di redistribuire tutti quelli che vorrebbero venire in Europa? 
L'Europa ha il dovere di difendere i suoi confini. Lo deve alla propria cultura, alle proprie radici cristiane e al proprio sistema di valori. Il vertice di Malta avrebbe dovuto cercare di aiutare i paesi che hanno confini più esposti alle ondate migratorie e a chiudere i porti e pattugliare i confini, così come ha insegnato a tutta Europa il nostro ministro dell'Interno Matteo Salvini. 
"
Susanna CECCARDI,2019-07-18,IT,Situation at the USA-Mexican border,https://www.europarl.europa.eu/doceo/document/CRE-9-2019-07-18-INT-4-036-0000_IT.html,"  Susanna Ceccardi,  a nome del gruppo ID. – Signora Presidente, onorevoli colleghi, la risoluzione presentata oggi a quest'Aula condanna il trattamento dei clandestini negli USA, in particolare dei minorenni, come se stessimo parlando di un paese del terzo mondo. 
In America, la politica della separazione dei minorenni accompagnati da adulti immigrati regolari non è una novità. C'è una sentenza, Flores contro Reno – un caso di maltrattamento subito in un CIE da una quindicenne salvadoregna, risalente al '97 – secondo la quale i bambini non possono essere detenuti nei CIE assieme agli adulti in attesa di sentenza. L'amministrazione Trump, quindi, non ha cambiato le regole, erano le stesse regole anche sotto i governi democratici. I bambini sono detenuti in altre strutture controllate dalle ONG.
Al New York Times immigrati clandestini hanno ammesso di aver portato con sé dei bambini, credendo che in questo modo le autorità statunitensi li avrebbero rilasciati. Altri hanno ammesso che i bambini che erano con loro non erano i loro figli. Le politiche di contenimento dell'immigrazione clandestina sono sacrosante. Chi costruisce un recinto intorno alla propria casa non fa perché odia chi sta fuori, ma per proteggere chi sta dentro.
La chiarezza del presidente Trump nella lotta senza quartiere all'immigrazione clandestina è di sicuro preferibile a quel buonismo a cui ci avevano abituati anni fa i leader europei che sostenevano, a parole, di spalancare le proprie porte e i propri cuori a tutti gli immigrati e poi scaricavano il problema sui paesi di prima accoglienza.
Questo Parlamento si occupi prioritariamente di interessare gli Stati membri al problema della difesa dei confini europei, invece che tentare di dare lezioni umanitarie e di civiltà agli Stati Uniti d'America. 
"
Susanna CECCARDI,2019-07-15,IT,One-minute speeches on matters of political importance,https://www.europarl.europa.eu/doceo/document/CRE-9-2019-07-15-INT-1-042-0000_IT.html,"  Susanna Ceccardi (ID).   – Signora Presidente, onorevoli colleghi, l'avvio di questa legislatura ha reso evidente che esistono due concezioni di Europa. 
La prima, quella dei burocrati, che ha le sue fondamenta nell'euro, la sua ragion d'essere nella tutela delle élite e il suo fine ultimo nella realizzazione di un'Europa senza confini, senza identità, fatta di lavoratori sottopagati, sfruttati, mansueti, di accaniti consumatori, sudditi del mercato finanziario e delle sue logiche malate. 
La seconda, la nostra, invece, basa le sue fondamenta nella storia gloriosa di questo continente, che trova la sua ragion d'essere nella tutela dei nostri popoli e ha come fine ultimo la costruzione di un'Europa che tuteli le identità e la democrazia. Lo stesso Presidente Sassoli è espressione che siede su quella poltrona di presidenza, è espressione di queste alchimie parlamentari tra democristiani e socialisti, quelli che hanno penalizzato l'Italia per tanti anni, quelle logiche che hanno penalizzato il nostro paese per tanti anni e hanno penalizzato i nostri artigiani, i nostri agricoltori e le nostre famiglie.
Lo dico all'Aula, ma soprattutto a quelli che ci ascoltano fuori da questo palazzo. Non fermerete la nostra rivoluzione con gli accordi di palazzo. Noi, questa Europa la cambieremo e il riscatto dei popoli arriverà. 
"
