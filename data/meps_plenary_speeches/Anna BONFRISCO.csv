MP,Date,Language,Title,Url,Content
Anna BONFRISCO,2023-11-22,IT,"Latest attacks against women and women's rights defenders in Iran, and Iran's arbitrary detention of EU nationals",https://www.europarl.europa.eu/doceo/document/CRE-9-2023-11-22-INT-3-401-0000_IT.html,"  Anna Bonfrisco,  a nome del gruppo ID. – Signora Presidente, signora Commissaria, onorevoli colleghi, sappiamo tutti quali passi deve compiere l'Unione europea per stare dalla parte giusta della storia, dalla parte di donne e ragazze, in Iran, assassinate, torturate, abusate, imprigionate e oppresse. 
Inserire le guardie islamiche della rivoluzione iraniana nella lista europea delle organizzazioni terroristiche, come già fatto dagli Stati Uniti. Isolare il regime dalla comunità internazionale. È proprio su questo punto che l'Europa ha fallito, poiché non ha agito per impedire che l'Iran assumesse la presidenza del Forum delle Nazioni Unite per i diritti umani. Sembra quasi uno scherzo. 
Il Parlamento europeo, pertanto, deve tornare ad essere il megafono di donne e ragazze in Iran. Per questo motivo vi domando di sostenere un'azione simbolica e chiedere che il 25 novembre, una data così importante per tutte le donne del mondo, le foto dei membri del Parlamento europeo sul sito della nostra Istituzione siano sostituite dal volto di Mahsa Amini. 
Noi siamo Mahsa Amini. Noi siamo Armita Garawand, noi siamo Nasrin Sotoudeh. Noi siamo la voce di donne e ragazze iraniane che hanno deciso di togliersi il velo per mostrare al mondo il loro volto, ovvero il volto di verità, dignità e giustizia. Women. Life. Freedom. 
"
Anna BONFRISCO,2023-11-21,IT,Recent developments at the EU’s external border between Finland and Russia and the need to uphold EU law (debate),https://www.europarl.europa.eu/doceo/document/CRE-9-2023-11-21-INT-2-494-0000_IT.html,"  Anna Bonfrisco,  a nome del gruppo ID. – Signora Presidente, signor rappresentante del Consiglio, signora Commissaria, onorevoli colleghi, quello che avviene ai confini tra Russia e Finlandia è una palese violazione della sovranità di uno Stato membro e quindi una violazione dell'intera sovranità dell'Europa. Parliamo di quella sovranità territoriale giuridica su cui fondiamo la difesa dei nostri valori, delle nostre identità, delle nostre culture e sulla base della quale garantiamo la sicurezza ai cittadini europei. 
La migrazione senza controllo è una minaccia ibrida da cui gli Stati membri hanno legittimità a difendersi. Da una parte, l'utilizzo delle vite umane dei migranti, soprattutto quelli più fragili, è frutto di un piano a tavolino che sfrutta, da parte di alcuni governi o con mezzi digitali o attraverso le organizzazioni criminali, ogni mezzo per attuare il grande ricatto all'Europa. Ma, dall'altra, l'immigrazione senza controllo è anche frutto dell'incapacità di governare un fenomeno ormai, appunto, codificato come una minaccia ibrida utilizzata contro di noi. 
Pertanto, il primo passo per liberarci dal ricatto consiste nel rispondere a questa domanda: sono tutte le crisi migratorie una minaccia ibrida ai confini dell'Europa? Vale anche, per esempio, per il Mediterraneo? Perché su questo fondiamo un principio comune. È quindi arrivato il momento di scegliere e guardare al futuro senza voltare le spalle alle sfide del presente, oggi in Finlandia, domani altrove, in Europa.
"
Anna BONFRISCO,2023-11-08,IT,Urgent need for immediate measures against the rise of antisemitism (statement by the President),https://www.europarl.europa.eu/doceo/document/CRE-9-2023-11-08-INT-1-067-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, la storia si ripete purtroppo: ancora l'odio contro gli ebrei, ancora l'odio contro lo Stato ebraico di Israele e la volontà di eliminarlo dalla faccia della terra.
Questa è la verità messa in luce dall'uso militare e terroristico del sottosuolo di Gaza da parte di Hamas che, pur di uccidere l'ebreo, sono disposti a sacrificare la vita di tanti civili palestinesi occupando gli ospedali. Perché Hamas ha un solo culto, il culto dell'odio verso l'ebreo, e infatti continuano incessanti i bombardamenti contro Israele.
E tra i tanti attacchi che in Europa si stanno concretizzando numerosi, attacchi antisemiti registrati in tutti i paesi europei, anche l'oltraggio alle pietre d'inciampo di Roma, dove vive la più antica comunità ebrea del mondo. Quelle pietre d'inciampo ricordano gli italiani ebrei rastrellati, rapiti dalle loro case e deportati nei campi di concentramento. Rapiti dalle loro case, come abbiamo visto fare il 7 ottobre in Israele, e tutto ciò è inaccettabile.
Questo Parlamento, su nostra proposta, della Lega, ha definito l'antisemitismo una minaccia alle nostre democrazie e impegna l'Unione europea a un futuro libero dall'antisemitismo in tutto il mondo.
Oggi abbiamo ospitato il ministro degli Esteri israeliano, Élie Cohen; noi dobbiamo restare uniti per garantire anche a lui, a tutti gli ebrei, che si concretizzino le parole di Simone Veil, ""a patto di non dimenticare"".
Siamo qua per restare uniti al fianco della libertà e della pace, contro l'odio e la violenza, per la libertà religiosa di tutti.
"
Anna BONFRISCO,2023-10-18,IT,"The despicable terrorist attacks by Hamas against Israel, Israel’s right to defend itself in line with humanitarian and international law and the humanitarian situation in Gaza (debate)",https://www.europarl.europa.eu/doceo/document/CRE-9-2023-10-18-INT-3-035-0000_IT.html,"  Anna Bonfrisco (ID).   – Signor Presidente, Alto rappresentante Borrell, onorevoli colleghi, non ricordiamo abbastanza che sono molte le vittime e gli ostaggi, tra i cittadini europei, causati dallo spregevole attacco di Hamas a Israele, tra cui italiani, francesi, tedeschi e spagnoli. E spero si faccia di tutto per liberare quegli ostaggi, e tutti gli ostaggi, da parte dell'Unione europea, Alto rappresentante.
Perché gli europei e il popolo ebraico condividono il peso della storia e in questi giorni, insieme, si fanno carico del dolore inflitto dal terrorismo islamico, ma, oltre alle sofferenze, condividiamo il contributo millenario all'umanità e alla civiltà, e combattiamo l'Islam politico che ci riporterebbe nel Medioevo, dove il popolo palestinese è la prima vittima sottratta all'Autorità nazionale palestinese.
La sinistra può ignorare, quindi, che quei rastrellamenti di Hamas in terra di Israele sono, dopo l'Olocausto, l'atto peggiore vissuto dagli ebrei sotto il nazismo? Può guardare negli occhi quei bambini rastrellati e rapiti dai nazislamici e non vergognarsi della sua incoerenza politica? 
"
Anna BONFRISCO,2023-10-04,IT,"Human rights situation in Afghanistan, in particular the persecution of former government officials",https://www.europarl.europa.eu/doceo/document/CRE-9-2023-10-04-INT-3-453-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, in Afghanistan, da quando abbiamo consentito ai talebani di rioccupare il paese, le donne e le ragazze vivono segregate dal regime. Significa vivere in condizioni che molti di noi in questa sala considererebbero disumane, ebbe a dire Kofi Annan, è la più grave gender apartheid della storia.
5 000 di queste donne sono state funzionarie di sicurezza e militari, lottavano per un futuro migliore e in alcuni casi si sono formate negli Stati europei. L'UNAMA ha documentato 800 episodi di esecuzioni extragiudiziali, arresti arbitrari, torture e sparizioni forzate.
A tutto questo però possiamo rispondere con la giustizia della Corte penale internazionale, poiché è valida l'adesione allo Statuto di Roma depositata dall'Afghanistan nel 2003. L'Unione europea, quindi, sostenga con forza un'indagine internazionale e restituisca la vita a donne e ragazze afghane. E viva la loro resistenza!
"
Anna BONFRISCO,2023-10-03,IT,Situation in Nagorno-Karabakh after Azerbaijan’s attack and the continuing threats against Armenia (debate),https://www.europarl.europa.eu/doceo/document/CRE-9-2023-10-03-INT-2-351-0000_IT.html,"  Anna Bonfrisco (ID).   – Signora Presidente, onorevoli colleghi, signora Commissaria, nel 2019 la Presidente della Commissione europea annunciava che sarebbe stata un'Unione europea più geopolitica. Ad esempio, abbandonare al loro destino più di 130 000 armeni è un'azione europea geopolitica, oppure, come la definirebbe l'Alto commissario Borrell, è la vittoria della legge della giungla sul diritto internazionale basato sulle regole? E come ha potuto la Commissione, solo un anno fa, concludere con l'Azerbaigian il memorandum d'intesa sul partenariato strategico nel settore dell'energia e non porre delle condizioni per proteggere le comunità armene del Nagorno-Karabakh?
Dovevate scegliere la logica delle radici culturali, storiche e cristiane che legano noi e il popolo armeno, ma non lo avete fatto, accettando ancora la logica dei confini decisi da Stalin. Dovevate difendere il patrimonio politico di questo secolo, ovvero i diritti umani, la democrazia, lo Stato di diritto, avete invece scelto l'esercito azero, che con l'uso della forza e con i crimini di guerra smantella il millenario capitale artistico culturale armeno e le effigi religiose del Nagorno Karabakh, che sono parte delle radici dell'Europa. E anche per questo la storia vi giudicherà.
"
Anna BONFRISCO,2023-09-12,IT,Iran: one year after the murder of Jina Mahsa Amini (debate),https://www.europarl.europa.eu/doceo/document/CRE-9-2023-09-12-INT-2-312-0000_IT.html,"  Anna Bonfrisco (ID).   – Signor Presidente, Alto rappresentante, onorevoli colleghi, a un anno dalla tragica morte di Mahsa Amini e dall'inizio delle proteste delle coraggiose donne e ragazze iraniane, abbiamo agito per isolare il regime dalla comunità internazionale: eppure, l'Iran presiederà lo Human Rights Council Social Forum delle Nazioni Unite. 
Abbiamo imposto sanzioni ma la Guardia rivoluzionaria islamica è ancora fuori dalla lista delle organizzazioni terroristiche dell'Unione europea. Abbiamo chiesto indagini internazionali sull'avvelenamento di migliaia di bambini in Iran: ma ancora non è stato fatto nulla. 
Quindi, da una parte, ci sono le donne iraniane, il popolo iraniano, la resistenza iraniana. Dall'altra, c'è il regime degli Ayatollah che impone morte e repressione. È solo sulla base dei risultati, signor Alto rappresentante, che staremo dalla parte giusta della storia. Stiamo attenti.
"
Anna BONFRISCO,2023-07-12,IT,"Recommendations for reform of the European Parliament’s rules on transparency, integrity, accountability and anti-corruption (debate)",https://www.europarl.europa.eu/doceo/document/CRE-9-2023-07-12-INT-3-404-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, dopo il Qatargate, ovvero il più grande scandalo politico nella storia delle istituzioni europee, speravamo che venisse avviata una riflessione seria sul futuro democratico del Parlamento europeo, e voglio ringraziare il collega Glucksmann per la sua azione e per il suo equilibrio.
Tutti noi ci siamo impegnati duramente per garantire come il Parlamento, la Casa dei popoli europei, potesse essere un faro della democrazia e dello Stato di diritto ancora più luminoso. Ma, madame Loiseau, il Consiglio dei topi l'abbiamo visto impegnato soprattutto a nascondere il fatto che questo scandalo era diffuso all'interno del gruppo dei Socialisti.
Eppure, al posto di chiudere le falle, il testo che si doveva occupare di come difendere le istituzioni dopo il Qatargate è diventato per molti di voi lo strumento per aprire vecchie e nuove polemiche strumentali. Mi riferisco al fatto che avete accusato nuovamente l'Italia, la Lega, Matteo Salvini, per fatti dichiarati inesistenti dalla magistratura di uno Stato membro, uno Stato di diritto e sovrano qual è l'Italia. Un fatto inesistente che, partendo da un'indagine giornalistica, viene montato ad arte da quella stessa sinistra che è sparita dalla relazione del Qatargate.
Al posto di comprendere dagli errori, a partire dall'aver escluso quella che Simone Weil chiamava ""la natura pluralista della nostra Assemblea"", la commissione sulle ingerenze si è voltata dall'altra parte. Avete taciuto persino su ciò che è stato riportato da autorevoli giornalisti sul sistema del finanziamento del Qatar alle moschee in Europa in sede di dibattito in commissione.
Nessuno vi ha chiesto di fare ammenda degli errori commessi, vi si chiedeva solo di dare ai cittadini europei un motivo per partire insieme nella storia democratica delle istituzioni europee, ma non ci siete riusciti. Ma non credete che i popoli europei e la storia non vi daranno mai torto.
"
Anna BONFRISCO,2023-07-11,IT,Question Time (Commission) – EU-Africa Strategy,https://www.europarl.europa.eu/doceo/document/CRE-9-2023-07-11-INT-2-332-0000_IT.html,"  Anna Bonfrisco (ID).   – Signor Presidente, onorevoli colleghi, ringrazio la signora vicepresidente e Commissaria per avere citato il recente viaggio della nostra premier Meloni insieme al premier Rutte, accompagnati dalla Presidente von der Leyen, a dimostrazione che l'Italia è in prima fila nelle politiche di aiuto a questa vasta area strategica euro-mediterranea-africana.
E cosa dire della Sicilia, cruciale per affrontare queste sfide e che il ministro Salvini ha deciso di collegare meglio all'Europa attraverso il ponte sullo Stretto?
C'è però la sfida della migrazione, un argomento che divide gli Stati membri e che continua a far cadere governi.
Se finalmente è stato riconosciuto che la migrazione richiede una risposta europea, chiedo se lei ritiene che l'assunto di base, che la migrazione si possa gestire, possa essere validato alla luce della sfida all'ordine internazionale basato sulle regole?
"
Anna BONFRISCO,2023-07-11,IT,Question Time (Commission) – EU-Africa Strategy,https://www.europarl.europa.eu/doceo/document/CRE-9-2023-07-11-INT-2-334-0000_IT.html,"  Anna Bonfrisco (ID).   – Come riconosciuto da Europol, le tratte di esseri umani sono dinamiche che sfruttano ogni crisi come un'opportunità.
I trafficanti sono più digitalizzati che mai, abusano di piattaforme di social media, applicazioni mobili e strumenti di comunicazione crittografati.
Sono previsti, Le chiedo quindi, nella strategia dell'Unione europea per l'Africa strumenti per affrontare il traffico digitale legato all'immigrazione?
"
Anna BONFRISCO,2023-07-11,IT,2022 Report on Albania (debate),https://www.europarl.europa.eu/doceo/document/CRE-9-2023-07-11-INT-2-438-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, l'Unione europea e l'Albania hanno un destino comune e oggi riaffermiamo la volontà di integrazione di uno Stato amico e alleato, ma voglio cogliere questa occasione per sottolineare il contributo dell'Albania alla pace e alla stabilità internazionale, alla salvaguardia dello Stato di diritto tra le nazioni, alla salvaguardia del multilateralismo.
Attraverso il suo abile ambasciatore alle Nazioni Unite, in questi due anni di presenza nel Consiglio di Sicurezza ha affrontato nel più alto consesso del mondo del multilateralismo rivalità geopolitiche sempre più accentuate e instabili.
L'Albania ha dimostrato come un piccolo paese possa influenzare molto al di sopra del suo peso ed essere in prima linea sulle questioni che contano, contribuendo efficacemente a mantenere la bussola morale che la Russia ha perso ormai da tempo. Il suo contributo alla NATO è per noi sempre più prezioso. 
L'importanza di questo volto più moderno dell'Albania è utile prima di tutto agli amici albanesi per costruire partenariati più forti e nuovi meccanismi di cooperazione nella regione dei Balcani, in Europa e nel mondo.
L'Europa ha bisogno dei Balcani e i Balcani hanno bisogno dell'Europa.
L'Italia ha nella sua fratellanza storica con l'Albania il compito di sostenere sempre di più il processo virtuoso di due paesi che condividono un mare.
Grazie a Lei, Commissario Várhelyi, e grazie alla relatrice Santos per il lavoro che fate e che farete.
"
Anna BONFRISCO,2023-06-13,IT,Humanitarian and environmental consequences of the destruction of the Nova Kakhovka dam - Sustainable reconstruction and integration of Ukraine into the Euro-Atlantic community (debate),https://www.europarl.europa.eu/doceo/document/CRE-9-2023-06-13-INT-2-023-0000_IT.html,"  Anna Bonfrisco (ID).   – Signor Presidente, onorevoli colleghi, signor Ministro, signor Commissario, questo è un momento senza precedenti per la sicurezza euroatlantica, una sicurezza che non ci può essere senza un Artico sicuro, un Mar Baltico sicuro, un Mar Nero sicuro, l'intero Mediterraneo allargato sicuro e un'Africa sicura. Ma la Russia ha invaso uno Stato sovrano euroatlantico, sconvolgendo molti aspetti della nostra sicurezza. 
Nell'infliggere questa devastazione, la Russia ha un complice compiacente e molto potente: la Cina. In questo ambiente geopolitico rimaniamo impegnati a sostenere i bisogni urgenti dell'Ucraina e aumentare le sue capacità di combattimento a lungo termine. 
Cari amici ucraini, non potendo vincere sul campo di battaglia, i russi hanno cercato di far morire di freddo nell'inverno la popolazione civile, di portare morte e distruzione ovunque con piogge di missili e ora cercano di affossarci economicamente, danneggiando immensamente le capacità produttive agricole. Ma la vostra resilienza, il coraggio e la determinazione nel difenderci tutti, ancora una volta ci impressiona, ci commuove e ci dà il coraggio e la convinzione di stare al vostro fianco fino alla fine, per mettere fine a ogni forma di violenza e di crimini contro l'umanità. E quella diga non versa solo acqua, ma tutte le lacrime del mondo civile. 
"
Anna BONFRISCO,2023-06-13,IT,Situation in Lebanon (debate),https://www.europarl.europa.eu/doceo/document/CRE-9-2023-06-13-INT-2-295-0000_IT.html,"  Anna Bonfrisco (ID).   – Signor Presidente, onorevoli colleghi, signor Commissario, il Libano sta vivendo una delle peggiori crisi economiche al mondo, con un elevato tasso di inflazione e una continua svalutazione della moneta. Ciò ha peggiorato le condizioni di vita dei cittadini libanesi e del milione mezzo di rifugiati siriani che il Libano ospita. 
In sintesi, il consenso politico necessario affinché il paese possa funzionare non si materializza. Il settarismo politico lo impedisce. Il gruppo terrorista politico e militare Hezbollah, che opera nello Stato e che è supportato dall'Iran, lo impedisce. Le élite intercettano le entrate statali e usano i sussidi per cementare le alleanze.
Contribuiamo noi europei, ma non ci sostituiamo. Se la politica del Libano dimostrerà di aiutare i libanesi, l'Unione europea e gli Stati membri continueranno ad aiutare per garantire la sicurezza nel Mediterraneo. 
"
Anna BONFRISCO,2023-06-01,IT,"Foreign interference in all democratic processes in the European Union, including disinformation - Election integrity and resilience build-up towards European elections 2024 (debate)",https://www.europarl.europa.eu/doceo/document/CRE-9-2023-06-01-INT-2-015-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, grazie alla relatrice Sandra Kalniete. Lo spirito di unità sul testo della collega dimostra che è interesse di tutti difendere le voci libere dei popoli europei da ogni forma di interferenza straniera, compresa la disinformazione. 
È un impegno che comincia dalla lotta all'antisemitismo, ad esempio, la madre di tutte le sfide nella battaglia globale delle narrative dannose per la nostra democrazia. È così, infatti, che gli autoritarismi di questo mondo saranno più isolati. È così che gli Stati membri potranno coltivare radici culturali giudaico-cristiane più robuste. È così che i cittadini potranno attestare forti valori costituzionali, liberali, democratici e occidentali. 
Da qui nasce il dovere dell'Unione europea di impegnarsi di più, signora Commissaria, con il resto del mondo, a partire, ad esempio, dal Mediterraneo allargato. Infatti, il grave ferimento dei soldati in Kosovo, di cui 14 italiani, è anche figlio delle interferenze straniere in quell'area. Ed è con lo stesso spirito che siamo impegnati a rendere il mondo un luogo di pace e di dialogo e dove affrontiamo tutte le minacce ibride ai nostri confini e quelle che entrano dentro di noi, a condizione che lo facciamo però nella ricerca della verità e non della strumentalizzazione politica. 
"
Anna BONFRISCO,2023-04-19,IT,Children forcibly deported from Ukraine and the ICC arrest warrant for Vladimir Putin (debate),https://www.europarl.europa.eu/doceo/document/CRE-9-2023-04-19-INT-3-028-0000_IT.html,"  Anna Bonfrisco (ID).   – Signor Presidente, grazie signora Commissaria per le Sue parole. 
Dalla coscienza morale collettiva dello Statuto di Roma della Corte penale internazionale, che richiama l'eredità condivisa che scaturisce dalle culture dei popoli della terra, conseguono i due mandati di arresto per Vladimir Putin e Maria Lvova-Belova per i presunti crimini di deportazione di bambini dai territori occupati dell'Ucraina nella Federazione Russa.
È vietato dal diritto internazionale alle potenze che occupano di trasferire civili dal territorio in cui vivono ad altri territori, e i bambini godono di una protezione speciale ai sensi della Convenzione di Ginevra, ma il loro arresto dipenderà dalla cooperazione internazionale.
Se il presidente Putin si recherà in Sudafrica per il vertice dei BRICS nel prossimo mese di agosto, quel paese avrà davanti a sé la sfida di scegliere se stare con la comunità internazionale, rispettando le regole comuni di convivenza tra i popoli, o proteggere un uomo ricercato per gravissimi crimini. L'adesione del Sudafrica allo Statuto di Roma ci incoraggia a rafforzare tutti gli strumenti necessari al rispetto dell'ordine internazionale basato sulle regole.
L'Unione europea contribuisca a salvare quei bambini che sono parte del futuro dell'Europa.
"
Anna BONFRISCO,2023-04-18,IT,"EU Rapid Deployment Capacity, EU Battlegroups and Article 44 TEU: the way forward (debate)",https://www.europarl.europa.eu/doceo/document/CRE-9-2023-04-18-INT-2-448-0000_IT.html,"  Anna Bonfrisco,  a nome del gruppo ID. – Signora Presidente, grazie al relatore López per il lavoro che oggi affrontiamo in questa discussione. Discutiamo della capacità di dispiegamento rapido dell'Unione, dei gruppi tattici dell'Unione e dell'articolo 44 del trattato sull'Unione europea.
Si tratta di una capacità di difesa che gli Stati membri hanno deciso di pianificare, come sancito dalla nuova dottrina della difesa europea, la bussola strategica, e sono richiesti la sostenibilità, la continua disponibilità delle forze e adeguati livelli di prontezza. È richiesto anche il completamento dei gruppi tattici dell'Unione attraverso i cosiddetti ""strategic enablers"", che il livello di ambizione della bussola sia riflesso in un rafforzamento dell'architettura di comando e di controllo e nell'industria europea e di cercare sinergie con la NATO, perché rafforzare l'autonomia strategica dell'Unione rimane un obiettivo condiviso con la NATO.
Inoltre, gli Stati sanno di poter sfruttare le opportunità per la cooperazione prevista dall'articolo 44 del trattato, e devono farlo. Del resto, l'obiettivo europeo e atlantico è uno: fare di più e meglio insieme per fermare le continue atrocità di massa che creano instabilità nella comunità internazionale e che impediscono la pianificazione di uno sviluppo migliore per tutti, come ci insegnano le recenti vicende, che trattiamo sempre con grande rispetto nei confronti del popolo ucraino, e come ci ha insegnato l'amara lezione dell'Afghanistan.
"
Anna BONFRISCO,2023-03-29,IT,One-minute speeches on matters of political importance,https://www.europarl.europa.eu/doceo/document/CRE-9-2023-03-29-INT-1-230-0000_IT.html,"  Anna Bonfrisco (ID).   – Signor Presidente, onorevoli colleghi, desidero attirare la vostra attenzione sul Ponte sullo Stretto, che è centrale e sotto molteplici aspetti. Nell'unire stabilmente la Calabria e la Sicilia, unirà ancor di più l'Italia e unirà ancor di più l'Europa, collegando, attraverso il Brennero, il Mare del Nord, il Mar Baltico e il Mar Mediterraneo.
Come dichiara il ministro Salvini, il Ponte sullo Stretto sarà ben più di un ponte tecnologicamente avanzato, sarà un artefatto umano che più di qualsiasi altra infrastruttura simboleggerà la connettività del XXI secolo.
Il Ponte sullo Stretto è l'espressione di una volontà esemplare della politica di coesione dell'Italia, di quella europea e di quella euromediterranea, tutte tese al miglioramento del mercato interno, fino anche alla realizzazione dell'Unione della difesa e della mobilità militare. L'Europa sa di avere nella Sicilia la più grande e la più importante base strategica del Mediterraneo nel suo mare, sotto il suo mare e sopra il suo cielo.
"
Anna BONFRISCO,2023-03-14,IT,Question Time (VPC/HR) - Strengthening the Trans-Atlantic ties in an ever challenging multilateral world,https://www.europarl.europa.eu/doceo/document/CRE-9-2023-03-14-INT-2-294-0000_IT.html,"  Anna Bonfrisco (ID).   – Signor Presidente, Alto rappresentante, onorevoli colleghi, in questo secolo sappiamo che poco può fare una singola strategia di sicurezza nazionale, che non basta una strategia di sicurezza europea: serve una strategia di sicurezza transatlantica sempre più forte. 
E nell'ambito del dialogo transatlantico, sappiamo, che per il nostro più grande alleato e il più importante, gli Stati Uniti, è diventato materia di sicurezza nazionale il concetto secondo il quale, chi sarà alla guida delle tecnologie abilitanti e di quelle emergenti, dall'energia alle scienze biomediche, dall'intelligenza artificiale al quantum computing, emergerà come leader mondiale e sarà in grado di esercitare il soft power e l'hard power meglio di altri. 
Le chiedo, quindi: c'è perfetta sintonia tra Europa e Stati Uniti in questa valutazione dottrinale? Riscontra debolezze, vulnerabilità nell'implementare tale dottrina? 
"
Anna BONFRISCO,2023-03-14,IT,Deterioration of democracy in Israel and consequences on the occupied territories (debate),https://www.europarl.europa.eu/doceo/document/CRE-9-2023-03-14-INT-2-321-0000_IT.html,"  Anna Bonfrisco,  a nome del gruppo ID. – Signor Presidente, Alto rappresentante Borrell, onorevoli colleghi, i cittadini di Israele oggi sono orgogliosi del loro Paese, che quest'anno celebra 75 anni di indipendenza, e credono nella giustizia della sua causa, ma allo stesso tempo sono esausti dalle lotte intestine e dalle sue conseguenze sulla vita politica e sociale.
Queste sono parole del Presidente Herzog e lo ringraziamo per questo monito valido per tutte le democrazie liberali e anche per aver celebrato con noi la Giornata della Memoria. Israele conosce i pericoli derivanti dal virus della polarizzazione politica, un virus che può erodere la fiducia dei cittadini nelle istituzioni e arrivare a paralizzare la nazione. 
Ma è importante ribadire che Israele è un faro di democrazia. È uno Stato speciale per come è costruito e per come opera. È uno Stato innovativo per natura e desideroso di contribuire allo sviluppo del genere umano, nonostante si trovi collocati nell'area più difficile del mondo. Intorno a sé ha nemici, intolleranza, disprezzo, terrorismo e Stati caratterizzati da una minore volontà di sviluppo e di democrazia. Ma Israele si sa difendere da tutto ciò. 
I will now switch to English and, given the importance of our debate today, I would like to conclude with a quotation from Chaim Weizmann, the first President of Israel: ‘The future of the State of Israel rests on three foundations: fraternal love, an effort to build and peace to all, near and far.’
"
Anna BONFRISCO,2023-03-14,IT,Situation in Georgia (debate),https://www.europarl.europa.eu/doceo/document/CRE-9-2023-03-14-INT-2-372-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, una Georgia membro della NATO renderà gli alleati dell'Unione europea più forti e sicuri. Questo perché le due istituzioni internazionali sono complementari attraverso un partenariato strategico indissolubile. 
La partecipazione all'Alleanza si baserà sempre sull'impegno della Georgia verso i valori fondanti della NATO e quelli dell'Unione europea: Stato di diritto, democrazia, diritti umani, pluralismo, società civile, apertura, trasparenza e il rispetto del diritto internazionale. 
Da quando ha riconquistato l'indipendenza, il popolo georgiano ha scelto chiaramente e coerentemente di far parte della comunità democratica euro-atlantica. 
Partendo proprio dalla violazione della sovranità e dell'integrità territoriale della Georgia come dell'Ucraina, come possiamo noi realizzare un sistema più forte di sicurezza collettiva per noi e i nostri vicini, caro Commissario? 
Oggi noi vediamo nei cittadini della Georgia fratelli europei e dobbiamo aiutarli in tutti i modi. 
"
Anna BONFRISCO,2023-02-14,IT,Tensions between Rwanda and the Democratic Republic of Congo (debate),https://www.europarl.europa.eu/doceo/document/CRE-9-2023-02-14-INT-2-411-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, signora Commissaria, parlare di Congo e del confine con il Ruanda apre una ferita per noi italiani particolarmente dolorosa: la tragica morte, il 22 febbraio di due anni fa, dell'ambasciatore italiano Luca Attanasio. Assieme a lui, sul convoglio del Programma alimentare mondiale, hanno perso la vita il carabiniere Vittorio Iacovacci e l'autista Mustapha Milambo. Essi erano lì per dare una possibilità alla pace di porre fine ai conflitti che mettono a repentaglio la vita, il futuro, il progresso globale. E nel loro nome dobbiamo interrogarci sulla sicurezza del personale civile e militare impiegato nelle missioni.
Colleghi, le violenze nelle regioni di Kivu Nord e Kivu Sud sono tragicamente aumentate. L'Unione europea, quindi, sostenga gli sforzi della Comunità dell'Africa orientale, di Kenya, Etiopia, Sud Sudan, Uganda, Burundi e Tanzania, per fermare le ostilità tra Congo, Ruanda e i ribelli di M23. E lo faccia ricordandosi del ruolo imprescindibile che hanno le donne nel conseguimento della pace. È la nostra missione di fronte alle molteplici crisi che alimentano l'insicurezza globale e nuove guerre. Tra le più pericolose crisi penso alle ingerenze di Russia e Cina.
Oltre alla crisi umanitaria, vorrei anche ricordare quella della biodiversità. Infatti, nonostante sia patrimonio dell'Unesco, il Parco Virunga è costantemente minacciato da bracconaggio e barbarie, attività illegali, compresa l'uccisione e il ferimento dei rangers del parco allo scopo di finanziare le attività criminali e violente che ammorbano quella regione.
"
Anna BONFRISCO,2023-02-02,IT,Preparation of the EU-Ukraine Summit (debate),https://www.europarl.europa.eu/doceo/document/CRE-9-2023-02-02-INT-2-020-0000_IT.html,"  Anna Bonfrisco (ID).   – Signora Presidente, signor ministro della Difesa svedese Jonson, signor Commissario Hahn, onorevoli colleghi, chiunque creda nei principi e nei valori dell'attuale ordine internazionale basato su delle regole sa di doversi opporre all'aggressione russa, per diverse ragioni e doveri morali.
Non possiamo permettere l'uso della forza per annettere territori di altri Stati; non possiamo permettere il ritorno dell'imperialismo e della colonizzazione; non possiamo rimanere indifferenti mentre la popolazione civile viene massacrata. Questa guerra è tra una dittatura che ha invaso e un paese sovrano che si sta difendendo.
E che dire degli aspetti di difesa e sicurezza legati alla nostra risposta all'aggressione russa? Dobbiamo rassicurare gli alleati della NATO e i paesi che condividono gli stessi principi. Dobbiamo dissuadere la Cina dalla tentazione di annettere Taiwan e di cancellare la democrazia di Taiwan. Dobbiamo promuovere il modello sociale e le libertà fondamentali che ci contraddistinguono. Dobbiamo rafforzare la nostra leadership nei partenariati strategici globali. Dobbiamo sostenere lo Stato di diritto ovunque, perché solo lo Stato di diritto mantiene la pace tra le nazioni e tra i popoli.
Il nostro ruolo di parlamentari, quindi, oggi sta nel garantire una corretta informazione ai nostri cittadini, nel garantire il consenso all'incremento di una spesa per la difesa dei nostri Stati sovrani e dell'Occidente.
"
Anna BONFRISCO,2022-12-14,IT,Defending democracy from foreign interference (debate),https://www.europarl.europa.eu/doceo/document/CRE-9-2022-12-14-INT-3-243-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, grazie per i contributi che ho potuto ascoltare con attenzione, ma le domande di questa sessione di interrogazioni orali di oggi potrebbero essere poste da tutti i cittadini europei dopo i fatti del Qatargate.
Essi sono una dura sentenza della storia, della democrazia e della nostra libertà. Abbiamo scoperto, quindi, che non solo la Cina, per esempio attraverso le stazioni di polizia cinese infiltrate sul nostro territorio, non solo la Russia, attraverso la disinformazione, mirano a indebolire la nostra libertà e a violare la nostra sovranità.
Per questo motivo aveva senz'altro ragione l'Alto rappresentante Borrell, caro Commissario, nella sua metafora sulla giungla e il giardino; il giardino, quello che noi dobbiamo difendere.
Pertanto un nostro approccio diverso rispetto a quell'ambiente difficile e turbolento nel quale viviamo oggi è necessario. È questo il messaggio lapidario che l'Unione europea e i suoi Stati membri devono diffondere ai cittadini europei per dare loro sicurezza sulla tenuta della nostra democrazia, perché la realtà è che questa nostra democrazia viene messa in discussione dalle azioni malevole di Stati terzi che mirano a indebolire le fondamenta dell'Unione europea.
E siamo coscienti del pericolo che corre lo svolgimento corretto e libero delle prossime elezioni europee, ad esempio, ma è semplice quello che ci resta da fare.
Dobbiamo fare passi avanti significativi rispetto ai nostri avversari in ogni campo della conoscenza e del sapere e cercare di mantenere un ampio vantaggio competitivo, il più a lungo possibile; dobbiamo proteggere i nostri talenti scientifici e le nostre società; dobbiamo affermare con forza che non c'è alternativa all'ordine internazionale e alle regole europee.
"
Anna BONFRISCO,2022-12-13,IT,Question Time (Commission) - “Protection of strategic infrastructure from China's influence”,https://www.europarl.europa.eu/doceo/document/CRE-9-2022-12-13-INT-2-250-0000_IT.html,"  Anna Bonfrisco (ID).   – Signor Presidente, onorevoli colleghi, ringrazio la Vicepresidente Vestager per aver risposto in maniera ampia e completa alle tante domande.
La mia domanda si aggiunge a quella dei colleghi per chiederle conto di un'intera grande politica di liberalizzazioni e di competitività che lei ha rappresentato nell'Unione europea negli ultimi anni, una politica di qualche decennio che però, alla luce dei fatti e soprattutto alla luce del mutamento geopolitico avvenuto attorno a noi e così vicino all'Europa, rischia di mostrare tutta la sua debolezza.
Interi comparti dell'industria europea, penso per esempio all'industria navale, sono diventati molto più deboli e competono nel mondo con maggiori difficoltà, in virtù del nostro impianto regolatorio europeo, che lei ha così fortemente favorito tra gli Stati membri. Questo ha riguardato le infrastrutture dei servizi finanziari, come le banche, ma anche quello della produzione meccanica industriale dell'Unione europea.
Oggi tutto questo è così fragile che non solo non può competere più con gli altri attori, ma addirittura rischia di non essere più nemmeno autonomo e di assistere all'invasione da parte della Cina in Europa.
"
Anna BONFRISCO,2022-12-13,IT,Question Time (Commission) - “Protection of strategic infrastructure from China's influence”,https://www.europarl.europa.eu/doceo/document/CRE-9-2022-12-13-INT-2-252-0000_IT.html,"  Anna Bonfrisco (ID).   – La ringrazio, signora Vestager, Lei prima ha parlato del tema della difesa, dell'industria della difesa.
Ecco, questa è la grande prova che sta davanti a noi. La sfida che sta davanti a noi è quella di interpretare, oggi, tutta questa regolazione economica, di cui il Green Deal è gran parte, allo scopo di non indebolire ulteriormente le nostre imprese, di rafforzarle e di essere in grado di tutelare e difendere i territori, i porti, le infrastrutture, tutto ciò che anima la nostra vita non solo economica, ai fini della sicurezza e della difesa dell'Europa.
La difesa!
"
Anna BONFRISCO,2022-12-13,IT,Suspicions of corruption from Qatar and the broader need for transparency and accountability in the European institutions (debate) (debate),https://www.europarl.europa.eu/doceo/document/CRE-9-2022-12-13-INT-2-286-0000_IT.html,"  Anna Bonfrisco (ID).   – Signor Presidente, onorevoli colleghi, il Qatargate, che riguarda ONG, sindacati, individui, assistenti e deputati al Parlamento europeo, è il più grave attacco politico alla democrazia europea di paesi terzi autocratici da quando esistono le istituzioni dell'Unione europea.
Noi chiediamo innanzitutto una forte critica nei confronti del Qatar e dei nemici della democrazia che ci minacciano direttamente dall'esterno, come già abbiamo avuto modo di scrivere in un'interrogazione parlamentare presentata, già due anni fa, dalla nostra collega Ceccardi.
Noi però intendiamo stare uniti, quale processo fondamentale per la produzione degli anticorpi che difendono la nostra società, la cui libertà e la cui democrazia è così vitale per mantenere fermo il pieno rispetto della presunzione di innocenza. Nello Stato di diritto, al quale crediamo tutti.
Oggi noi potremmo speculare contro alcuni di noi e, invece, ci rammarichiamo anche per essere stati esclusi dal processo democratico di questo Parlamento e svolgere il prezioso ruolo di opposizione costruttiva che serve a qualunque maggioranza democratica.
Nell'autoreferenzialità che spesso distingue alcuni di voi ci avete chiamato col cordone sanitario, ma è stato un tragico errore. Nonostante ciò, di fronte a questo disastro, vi ribadisco, noi restiamo uniti per difendere le istituzioni europee e i cittadini europei.
"
Anna BONFRISCO,2022-12-13,IT,Prospects for the two-State solution for Israel and Palestine (debate),https://www.europarl.europa.eu/doceo/document/CRE-9-2022-12-13-INT-2-415-0000_IT.html,"  Anna Bonfrisco (ID).   – Signor Presidente, onorevoli colleghi, serve a tutti noi uno spirito e una mentalità di normalizzazione fatta di tanti piccoli passi tesi alla costruzione, alla costruzione della pace.
Servono quelle predisposizioni umane semplici che già si trovano espresse negli accordi di Abramo: rafforzare la pace, non distruggerla come fanno l'Iran o il Qatar armando il terrorismo; promuovere la coesistenza, la dignità umana, la libertà, la cooperazione, la tolleranza e il rispetto; sostenere la scienza, l'arte, la medicina, il commercio e porre finalmente fine alla radicalizzazione. Ecco cosa serve.
Io ho completa fiducia nella capacità di Israele di costruire la pace tra i popoli e non vedo più la cosiddetta ""questione israelo-palestinese"" come una sfida di politica internazionale.
E se l'Unione volesse giocare un ruolo importante di mediazione tra palestinesi e israeliani, forse occorrerebbe partire suggerendo al presidente Abbas di non fare disinformazione.
"
Anna BONFRISCO,2022-11-22,IT,Question Time (VPC/HR) - The impact on third countries of Russia’s war of aggression against Ukraine in relation to the “Black Sea Grain Initiative” agreement,https://www.europarl.europa.eu/doceo/document/CRE-9-2022-11-22-INT-2-289-0000_IT.html,"  Anna Bonfrisco (ID).   – Signor Alto rappresentante, grazie per le Sue parole chiarificatrici. 
Volgendo lo sguardo al futuro, possiamo dire che la crisi alimentare potrebbe far morire più persone di quelle colpite dalla pandemia. L'insicurezza alimentare e la fame nel mondo hanno numeri scioccanti: in Afghanistan 20 milioni, nello Yemen 19 milioni, nel Sahel 18 milioni, nel Corno d'Africa 37 milioni.
Quello che l'Ucraina immetteva nel mercato globale prima della guerra erano milioni di tonnellate al mese, quindi stiamo solo intravedendo oggi i segni precursori del disastro che sta per avvenire.
Le chiedo quindi: nello sforzo di mettere insieme l'assistenza alimentare di emergenza, ci può dire quali modifiche del sistema di aiuti l'Unione si appresta ad apportare per migliorarlo, visto che era non sostenibile ancora prima della guerra?
"
Anna BONFRISCO,2022-11-22,IT,Question Time (VPC/HR) - The impact on third countries of Russia’s war of aggression against Ukraine in relation to the “Black Sea Grain Initiative” agreement,https://www.europarl.europa.eu/doceo/document/CRE-9-2022-11-22-INT-2-291-0000_IT.html,"  Anna Bonfrisco (ID).   – Signor Alto rappresentante, grazie della Sua risposta. 
Per risolvere velocemente gli ostacoli della ""Black Sea Grain Initiative"", che ha delle peculiarità, ad esempio non contiene una disposizione per la risoluzione delle controversie, e che accorda al Segretario generale e alla Turchia un alto grado di indipendenza come mediatori, e mi pare questo il punto pratico più importante dell'accordo, l'Unione europea vorrebbe introdurre disposizioni o regole in tal senso?
"
Anna BONFRISCO,2022-11-22,IT,EU-China relations (debate),https://www.europarl.europa.eu/doceo/document/CRE-9-2022-11-22-INT-2-319-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, signor Alto rappresentante Borrell, diversi fatti ormai ci dicono che la Cina non cerca pace e tranquillità e mi domando: dov'è l'esempio di equilibrio e la reciprocità commerciale che la Commissione europea cerca di stabilire con la Cina sia a livello bilaterale che presso il WTO? Tutto ciò non si materializza ed ecco quindi che il nostro dibattito indica la chiara volontà politica di salvaguardare un ordine internazionale libero, multipolare, basato sulle regole.
Lei ha citato il tema cruciale dei semiconduttori. Ecco perché dobbiamo trovare il modo di consentire a Taiwan di continuare a esistere nello status quo attuale, espandendo le relazioni commerciali e politiche e rifiutando categoricamente la falsa narrativa della riunificazione proposta dalla Cina.
Così come dobbiamo opporci all'egemonia che il Partito comunista cinese tenta di estendere nel Mar Cinese orientale e meridionale sfidando la libertà di navigazione, sfidando quindi il mondo occidentale.
"
Anna BONFRISCO,2022-11-22,IT,EU response to the increasing crackdown on protests in Iran (debate),https://www.europarl.europa.eu/doceo/document/CRE-9-2022-11-22-INT-2-362-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, grazie anche a Lei, Commissario Várhelyi, per essere qui con noi questa sera, abbiamo chiesto, con diversi colleghi, all'Alto rappresentante e all'ambasciatore Olof Skoog, di agire presso le Nazioni Unite per rimuovere l'Iran dalla commissione sulla condizione delle donne, una risposta obbligata dell'Unione europea alla crescente repressione delle proteste in Iran. Grazie per quello che potrà fare, Commissario. 
Anche oggi questo Parlamento aiuta a far risuonare la voce della protesta del popolo iraniano, che si sente defraudato della possibilità di vivere una vita sicura e in pace con se stesso e con il mondo. Il popolo iraniano chiede una sola cosa al supremo leader, agli ayatollah, al Presidente Raisi e alle forze armate. Chiede una cosa semplice: quella di abbandonare un pretestuoso stato mentale di rivoluzione permanente, basato solo su repressione, corruzione, inimicizia verso i Fratelli musulmani del Golfo, l'odio verso Israele e un profondo disprezzo per le democrazie liberali dell'Occidente. L'Iran proposto dall'ayatollah è solo intriso di cinismo assassino ed è una blasfemia dell'islam stesso. 
Continuiamo noi ad aiutare il popolo iraniano e a tenere accesa la luce della speranza per loro e per noi. 
"
Anna BONFRISCO,2022-10-19,IT,EU-Western Balkans relations in light of the new enlargement package (debate),https://www.europarl.europa.eu/doceo/document/CRE-9-2022-10-19-INT-3-219-0000_IT.html,"  Anna Bonfrisco,  a nome del gruppo ID. – Signora Presidente, signor Commissario Várhelyi, onorevoli colleghi, sin dalla firma del trattato di Roma, l'Unione europea si è dimostrata una comunità di intenti e di valori condivisi, un faro di democrazia e di Stato di diritto. Promuovendo la pace, i nostri Stati sono diventati più forti insieme.
L'allargamento è oggi un obiettivo essenziale per rafforzare l'Unione e promuovere più pace e più stabilità, prosperità e sicurezza. Sebbene allinearsi alla politica estera e di sicurezza comune non sia un criterio formale per i negoziati di allargamento, oggi però ne comprendiamo la vitale importanza e l'impatto nel presente contesto geopolitico in ordine alle relazioni internazionali, a partire dal grande valore aggiunto costituito dalla nostra partecipazione alla NATO.
Coscienti dei continui tentativi della Russia di attirare nella sua zona di influenza i paesi dell'area, ribadiamo come i Balcani occidentali rimangano la priorità strategica dell'Unione europea e dei suoi Stati membri. Intensifichiamo i nostri sforzi per offrire ai Balcani occidentali la piena partecipazione ai nostri piani economici, energetici e di salute e cerchiamo anche di migliorare da un punto di vista infrastrutturale le connessioni possibili.
L'attuale situazione globale è riflessa nel pacchetto allargamento di quest'anno, che vede sostanzialmente ampliata l'analisi sul posizionamento internazionale dei diversi paesi coinvolti.
Grazie a Lei, Commissario Várhelyi, per il lavoro che sta svolgendo insieme alla Commissione, all'Alto rappresentante, al rappresentante speciale per il dialogo facilitato Belgrado-Pristina, continui con la determinazione che La caratterizza, con il Suo lavoro rafforzi l'Europa e la prospettiva di libertà e democrazia per quei paesi che devono poter diventare sempre più affini.
"
Anna BONFRISCO,2022-10-18,IT,Question Time (Commission) - Protecting critical infrastructure in the EU against attacks and countering hybrid attacks,https://www.europarl.europa.eu/doceo/document/CRE-9-2022-10-18-INT-2-278-0000_IT.html,"  Anna Bonfrisco (ID).   – Signor Presidente, onorevoli colleghi, grazie Vicepresidente, è stato davvero molto interessante ascoltare le Sue parole e io mi auguro che Lei abbia ragione nel costruire rapidamente questo scudo per i paesi europei, composto dalla direttiva CER, dalla NIS 2, dal Cyber Resilience Act, che sia davvero efficace, altrimenti avrà ragione il collega Glucksmann, che ha messo già in evidenza i nostri ritardi.
Allora Le domando: questo impianto normativo riuscirà a essere rapido tanto quanto rapidi sono gli attacchi? E la seconda domanda è: il peso amministrativo sulle nostre aziende, sulle imprese, per poter allinearsi alla riduzione del rischio, ridurrà anche la loro competitività rispetto ad altre imprese nel mondo? E quindi cosa può fare l'Unione europea per sostenere lo sforzo di queste imprese?
Sì con le linee guida, ma anche con risorse.
"
Anna BONFRISCO,2022-10-18,IT,Question Time (Commission) - Protecting critical infrastructure in the EU against attacks and countering hybrid attacks,https://www.europarl.europa.eu/doceo/document/CRE-9-2022-10-18-INT-2-280-0000_IT.html,"  Anna Bonfrisco (ID).   – Signor Vicepresidente, Lei sa che l'Italia è il settimo paese al mondo per cyber attacchi? Il primo paese in Europa. C'è bisogno quindi di sostenere un processo importante perché l'Italia è un paese strategico rispetto ad alcune grandi infrastrutture; all'inizio del dibattito venivano citate quelle sottomarine, ma ce ne sono anche molte altre. Cosa intendete fare?
"
Anna BONFRISCO,2022-10-04,IT,The death of Mahsa Amini and the repression of women's rights protesters in Iran (debate),https://www.europarl.europa.eu/doceo/document/CRE-9-2022-10-04-INT-2-326-0000_IT.html,"  Anna Bonfrisco (ID).   – Signor Presidente, onorevoli colleghi, signor Alto rappresentante, in molti avremmo voluto il coraggio delle sue parole di oggi anche da parte dell'Unione europea nel boicottare la cerimonia di insediamento di Raisi nell'agosto del 2021, perché è sulle azioni che veniamo e verremo giudicati. 
Vorrei che lei fosse quindi più chiaro sul perimetro di queste sanzioni, perché siano le più vere e dure possibili, e che sia chiaro anche nel riconoscere tutti i massacri perpetrati dal regime iraniano dal 1988 ad oggi. Più chiaro nel definire un crimine contro l'umanità ogni incarcerazione illegittima e arbitraria, ogni tortura, violenza o pena di morte e discriminazione a cui sono sottoposte donne e ragazze in Iran e tutte le minoranze. Più chiaro nel promuovere indagini internazionali nei confronti del regime di Raisi, il macellaio di Teheran, per ridare giustizia al popolo iraniano. Più chiaro contro un regime che non fornisce alcun contributo all'umanità, solo morte e terrore. Più chiaro nei confronti di quel velo che porta sangue e morte. E quelle ciocche di capelli, i capelli delle donne iraniane, i nostri capelli, nei quali soffia la libertà delle donne, la libertà del mondo e del suo futuro. 
"
Anna BONFRISCO,2022-07-04,IT,Order of business,https://www.europarl.europa.eu/doceo/document/CRE-9-2022-07-04-INT-1-024-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, la mancata estradizione da parte della Francia all'Italia di dieci brigatisti rossi per atti di terrorismo commessi durante gli anni di piombo è una pagina controversa della storia europea.
Quei dieci terroristi sono cittadini europei che hanno usato la violenza per uccidere vite innocenti e servitori dello Stato, hanno messo in pericolo la democrazia e lo Stato di diritto, hanno rinnegato il pluralismo, la tolleranza, la giustizia, la solidarietà e la dignità umana. Quei dieci terroristi europei sono antieuropei alla radice e minano quell'amicizia che unisce l'Italia e la Francia.
La Francia dovrebbe mettere la parola fine a questa triste vicenda di frizione con l'Italia, caratterizzata dal sapore amaro dell'ingiustizia e dell'impunità. Gli italiani hanno tutti apprezzato le parole di rispetto pronunciate dal Presidente Macron, pertanto chiedo il sostegno dei colleghi alla nostra proposta di aggiungere domani il dibattito sulla cooperazione giudiziaria in Europa, alla luce della sentenza del tribunale francese di negare l'estradizione dei terroristi italiani condannati.
"
Anna BONFRISCO,2022-05-18,IT,2021 Report on North Macedonia (debate),https://www.europarl.europa.eu/doceo/document/CRE-9-2022-05-18-INT-1-156-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, grazie al relatore per il suo lavoro. La Macedonia del Nord conferma di porsi nella tradizione liberale e democratica dell'Unione europea e della NATO, di cui è membro dal 2020, un membro attivo. Inoltre, si allinea alla linea politica estera e di sicurezza e di difesa europea anche contro l'aggressione ingiustificata e illegale russa, avendo deciso di inviare equipaggiamento militare per sostenere l'esercito ucraino nella lotta in favore della libertà e dello Stato di diritto.
Auspichiamo fortemente la continuazione del dialogo bilaterale con la Bulgaria, così da favorire finalmente il processo di riforme nazionali necessarie per una piena collaborazione nella cornice europea, soprattutto per la questione delle minoranze. È questo il momento storico per dimostrare la comune volontà di convergenza verso un'unica, grande e forte famiglia europea, portatrice di valori di libertà e democrazia.
La Macedonia del Nord rappresenta un investimento geostrategico a favore della pace, della stabilità e della crescita dell'intero continente europeo; l'Europa sia all'altezza di questa missione.
"
Anna BONFRISCO,2022-05-18,IT,2021 Report on Albania (debate),https://www.europarl.europa.eu/doceo/document/CRE-9-2022-05-18-INT-1-186-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, io sono d'accordo con la Presidente Roberta Metsola sul fatto che l'Unione europea debba pensare a modi per accelerare il processo di allargamento nei Balcani occidentali, perché la stabilità nell'immediato vicinato significa la stabilità nell'Unione. E di fronte a questo nuovo contesto geopolitico dobbiamo chiaramente trovare un modo per pensare alla nostra Europa e alla sua unità, senza indebolirla da dentro.
Come parlamentare europea italiana ribadisco il forte sostegno al cammino europeo dell'Albania, che è già tracciato e non può essere rallentato, e insieme a questo Parlamento riconosco lo sforzo di riforma e di convergenza dell'Albania per diventare una democrazia compiuta, pluralista e giusta, capace di rafforzare il proprio ruolo regionale, internazionale, all'interno della NATO e nell'allineamento alla politica estera e di sicurezza e di difesa europea, che nella reazione contro l'aggressione russa abbiamo potuto constatare.
Lo Stato di diritto, uno dei valori fondamentali dell'Unione e conditio sine qua non per la tutela di tutti gli altri valori fondamentali dell'Unione, deve realizzarsi nella sua pienezza in Albania, così da voltar pagina per sempre col passato. Il popolo albanese vuole l'Europa nel suo futuro, l'Europa faccia la sua parte.
"
Anna BONFRISCO,2022-05-03,IT,EU preparedness against cyber-attacks following Russia invasion on Ukraine (debate),https://www.europarl.europa.eu/doceo/document/CRE-9-2022-05-03-INT-2-299-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, Vicepresidente Schinas, il tema della preparazione dell'Unione europea contro gli attacchi informatici a seguito dell'invasione russa in Ucraina è influenzato principalmente dal diverso livello e grado di preparazione degli Stati membri. 
Stati membri forti fanno un'Unione forte, ma questo vale in tutti i campi, in tutti i settori e in tutti i domini. Anche l'attuale governo italiano ha aumentato la propria capacità, dando avvio all'Agenzia per la cibersicurezza nazionale, unificando tutte le attività di protezione dalle minacce informatiche, contribuendo così alla sicurezza dell'Unione europea. La cibersicurezza garantisce la difesa nazionale, la difesa dell'Unione europea, la stabilità socioeconomica, l'ordine democratico degli Stati, la coesione della società, il fatto che i cittadini possano contare su informazioni affidabili e rimanere psicologicamente integri, ovvero non perdano fiducia nella leadership dei loro paesi. Non solo, i cittadini europei devono contare su servizi vitali critici e devono essere difesi da spionaggio e disinformazione. 
Nella guerra ibrida che si sta consumando in Ucraina abbiamo le prove degli attacchi letali della Federazione Russa. È nostro dovere aiutare il popolo e le organizzazioni ucraine a proteggersi. È nostro dovere estendere questo ombrello protettivo e capacitivo a tutti coloro che sono a noi affini e continuare nell'approfondimento con la NATO delle esercitazioni. 
Ecco perché il mio appello permane perché si ponga fine alla disinformazione che affligge l'Unione europea perché forse troppo dimenticata da tutti noi. 
"
Anna BONFRISCO,2022-04-05,IT,Question Time with the Vice-President of the Commission/High Representative of the Union for Foreign Affairs and Security Policy - Security and the EU's strategic compass,https://www.europarl.europa.eu/doceo/document/CRE-9-2022-04-05-INT-2-292-0000_IT.html,"  Anna Bonfrisco (ID).   – Signor Presidente, onorevoli colleghi, ringrazio l'Alto rappresentante per essere qui oggi.
Vorrei tornare sul tema della NATO. Molto sinteticamente, le chiederei quali sono gli ostacoli principali che lei vede nell'implementazione della bussola strategica e il suo calendario di marcia, con riferimento alla complementarietà tra l'Unione europea e la NATO e soprattutto come il concetto strategico, che lei ha già citato prima, della NATO, debba riflettere il nuovo ruolo di attore di sicurezza e di difesa che l'Unione europea sta cercando di assumere nella crisi ucraina, ad esempio.
Detto in un altro modo, Alto rappresentante: come allineiamo le posture dei Paesi dell'Unione europea a quelle della NATO? Le due organizzazioni, nei prossimi cinque anni, quali passi avanti potranno fare?
"
Anna BONFRISCO,2022-04-05,IT,Question Time with the Vice-President of the Commission/High Representative of the Union for Foreign Affairs and Security Policy - Security and the EU's strategic compass,https://www.europarl.europa.eu/doceo/document/CRE-9-2022-04-05-INT-2-294-0000_IT.html,"  Anna Bonfrisco (ID).   – Quindi le chiedo, Alto rappresentante, cos'altro può mettere in campo l'Unione europea nella sua organizzazione politica per sostenere i suoi Stati membri che aderiscono alla NATO nello sforzo di difesa comune europea?
"
Anna BONFRISCO,2022-04-05,IT,"Situation in Afghanistan, in particular the situation of women’s rights (debate)",https://www.europarl.europa.eu/doceo/document/CRE-9-2022-04-05-INT-2-339-0000_IT.html,"  Anna Bonfrisco (ID).   – Signora Presidente, signora Commissaria, onorevoli colleghi, vorrei ricordare le parole dell'Alto rappresentante Borrell quando ha detto che nessuna ragione religiosa o sociale potrebbe mai giustificare la disparità di trattamento che subiscono le donne in Afghanistan.
Per noi europei risulta ancor più inaccettabile e io colgo con particolare favore le parole dei ministri degli Esteri di molti Paesi, tra cui il Regno Unito, la Germania, il Belgio, la Norvegia, che hanno con forza denunciato la bugia dei talebani sulla riapertura delle scuole alle ragazze.
È dalla Conferenza di Pechino che definiamo i diritti delle donne diritti umani. E anche per noi la crisi afghana costituisce una prova. Innanzitutto, nel prevedere che ogni possibile dialogo, come quello di Oslo, sia uniformato al principio della parità di genere anche nella rappresentanza nelle trattative da parte dell'Unione europea, perché è nostro dovere fare di più.
Io prego, quindi, signora Commissaria, la Commissione di valutare la proposta che in quest'Aula è già stata fatta e che io sottolineo, di poter riunire le donne afghane, che abbiamo accolto nei nostri Paesi e che sono rifugiate negli Stati membri dell'Unione europea, in un'organizzazione, in un forum che affianchi il lavoro delle Istituzioni europee che sono impegnate negli aiuti umanitari verso l'Afghanistan – l'Afghanistan distrutto dai talebani – e per misurare i talebani dalle loro azioni, non dalle loro parole.
"
Anna BONFRISCO,2022-02-15,IT,EU-Africa relations (debate),https://www.europarl.europa.eu/doceo/document/CRE-9-2022-02-15-INT-2-132-0000_IT.html,"  Anna Bonfrisco (ID).   – Signora Presidente, onorevoli colleghi, signor Alto rappresentante Borrell, gli Stati membri, insieme all'Unione europea, ai cittadini europei e alle imprese europee, hanno nelle relazioni con l'Africa grandi sfide da affrontare. Si tratta di bilanciare l'espansionismo economico e il commercio cinese e di cogliere insieme ai popoli africani tutte le opportunità di uno sviluppo sociale equilibrato, ma tenendo a mente che è imperativo contrastare le minacce asimmetriche della Russia, contrastare la diffusione di regimi autoritari che usano lo strumento militare in modo irresponsabile, e far fronte a un crescente numero di migranti e rifugiati, i cui volumi e i bisogni non sono certo gestibili dagli Stati europei. In sintesi, grandi problemi di sicurezza insieme a grandi opportunità, ma tutto ciò che noi facciamo oggi è troppo poco.
Abbiamo bisogno di approfondire, nell'attività del Parlamento, nell'attività della Commissione, lo scambio di informazioni per avere conoscenza precisa delle azioni da intraprendere, per guardare con un po' di ottimismo al continente del futuro dal punto di vista dello sviluppo e dal punto di vista dell'economia, senza dimenticare i grandi valori dell'Unione europea e del dialogo con le istituzioni democratiche, per favorire libertà e democrazia in quel continente.
"
Anna BONFRISCO,2022-02-15,IT,Implementation of the common foreign and security policy – annual report 2021 - Implementation of the common security and defence policy – annual report 2021 (debate),https://www.europarl.europa.eu/doceo/document/CRE-9-2022-02-15-INT-2-181-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, ringrazio il presidente McAllister per la sua relazione.
Nelle nostre relazioni, così come ha sottolineato anche la presidente Loiseau, sono presenti argomenti fondamentali per il benessere economico e la sicurezza dei cittadini europei, soprattutto per le lezioni apprese dalla pandemia.
Signor Borrell, ieri la Presidente Lagarde ha fatto chiaro riferimento a fattori negativi sul benessere dei nostri cittadini, quali i colli di bottiglia nella logistica e i costi dell'energia, evidenziando come le tensioni geopolitiche siano aumentate e i costi dell'energia elevati potrebbero esercitare un freno più forte del previsto sui consumi e sugli investitori.
In altre parole, il benessere degli europei è continuamente eroso e ci stiamo impoverendo. Questo dato pesa sulla politica estera europea, sulle nostre capacità, sull'influenza e sulle ambizioni, come abbiamo dimostrato per esempio in Afghanistan. Ci stiamo muovendo verso un nuovo ordine globale, che sarà definito dalla competizione tra le maggiori potenze. Il tipo di relazioni da intrattenere con la Cina, diventata più autoritaria all'interno e più aggressiva all'esterno, è chiaramente l'argomento trainante.
Però abbiamo finalmente raggiunto, anche grazie alla mia parte politica, la consapevolezza che dobbiamo continuare, possiamo continuare, a negoziare con la Cina solo da una posizione di superiorità valoriale, economica, tecnologica e militare. E non lo faremo da soli, lo faremo in modo sistemico, con gli Stati Uniti e con le altre democrazie sviluppate a noi affini: Giappone, Corea, India, Regno Unito e altri ancora. E non saremo soli in questo cammino. Molti Stati dell'Africa, dell'America Latina e dell'Asia dovranno fare chiare scelte di campo.
Sulla Russia raccomando di porre maggiore attenzione a come Putin esercita il suo potere. Sulla Turchia mi compiaccio che le nostre due relazioni, in linea con la mia parte politica, chiaramente prendano atto che la Turchia è una minaccia per la pace e che deve essere oramai interrotto quel processo. A questo proposito, propongo un panel di giuristi internazionali per interromperlo.
"
Anna BONFRISCO,2021-10-19,IT,EU-Taiwan political relations and cooperation (debate),https://www.europarl.europa.eu/doceo/document/CRE-9-2021-10-19-INT-2-256-0000_IT.html,"  Anna Bonfrisco (ID).   – Signor Presidente, onorevoli colleghi, la Repubblica di Cina, Taiwan, è un partner affidabile e i taiwanesi sono forgiati dalla democrazia, dalle libertà e da una mentalità aperta che abbraccia l'innovazione.
Con il nostro voto oggi riconosciamo che negli ultimi vent'anni Taiwan ha rafforzato le istituzioni democratiche, i diritti sociali e politici e le libertà individuali e siamo al fianco di Taiwan, che vuole rimanere libero, sovrano e indipendente, coltivando una diplomazia di pace proattiva, soprattutto verso la Cina, anche quando questo Stato militarista e autoritario mostra solo di voler intimidire. 
Taiwan rinnega ogni forma di coercizione ed è un modello esemplare per altri paesi dell'Asia e dell'Indo-Pacifico. Pertanto, ogni forma di collaborazione, dalla cultura ai semiconduttori, dalla sicurezza all'economia, dalla salute alle catene di valore e di approvvigionamento è un chiaro interesse strategico reciproco: collaborare per il progresso umano.
Siamo uniti nella difesa del progresso umano e della sua libertà e dobbiamo difendere Taiwan, perché Taiwan possa continuare a vivere in questo modo. La Commissione, gli Stati membri dell'Unione europea avvertano la Cina: noi difenderemo Taiwan.
"
Anna BONFRISCO,2021-10-05,IT,State of EU cyber defence capabilities (debate),https://www.europarl.europa.eu/doceo/document/CRE-9-2021-10-05-INT-2-269-0000_IT.html,"  Anna Bonfrisco (ID).   – Signora Presidente, onorevoli colleghi, signora Commissaria, proteggere le reti digitali militari e le reti delle nostre comunità di intelligence garantisce la piena sovranità degli Stati membri, la non interferenza nelle nostre politiche, nelle libertà dei cittadini europei e anche nei nostri interessi nel mondo.
I nostri avversari vogliono corrompere, degradare, sostituire il nostro modello di democrazie liberali occidentali con il loro modello autoritario. Chi vincerà quindi questa guerra cyber nei prossimi anni? Senza dubbio, se divisi perderemo e verremo spogliati dei nostri vantaggi competitivi e delle nostre certezze. Pertanto è necessaria la creazione di un gruppo di lavoro per la cyber intelligence, condiviso tra l'Unione e gli Stati membri, che consenta una risposta diplomatica comune. L'Europa sarà all'altezza della sfida cyber sino-russa? Non certo attraverso un semplice documento. L'Europa ha bisogno di leadership, di visione e di azione nel contesto del cyber.
"
Anna BONFRISCO,2021-09-14,IT,Direction of EU-Russia political relations (debate),https://www.europarl.europa.eu/doceo/document/CRE-9-2021-09-14-INT-2-262-0000_IT.html,"  Anna Bonfrisco (ID).   – Signor Presidente, signor Alto rappresentante Borrell, onorevoli colleghi, questa proposta è un buon esempio di come possiamo costruire l'autonomia strategica aperta.
Pertanto La invito a costruire ponti di diplomazia. L'Unione europea, l'Unione economica euroasiatica e l'Organizzazione per la cooperazione di Shanghai condividono una vasta area di sviluppo: l'Eurasia. E non dimentichiamo il Forum economico orientale, che connette l'Artico al Pacifico.
Consapevoli di un tale interesse strategico per l'Europa, non ci stanchiamo di cercare il dialogo e di persuadere la Russia che promuovere la pace, la giustizia e i diritti fondamentali è la strada giusta ed è soprattutto la pietra su cui poggia da secoli la gloria russa: la cristianità. 
Convincere la Russia che le sfide poste dalla Cina sono più pericolose rispetto a quelle poste dall'Occidente sarà la nostra linea di azione politica.
"
Anna BONFRISCO,2021-09-14,IT,A new EU-China strategy (debate),https://www.europarl.europa.eu/doceo/document/CRE-9-2021-09-14-INT-2-300-0000_IT.html,"  Anna Bonfrisco,  a nome del gruppo ID. – (inizio dell'intervento fuori microfono) ... esercitare la concorrenza sleale, lo spionaggio della proprietà intellettuale, umiliare le libertà, degradare la dignità umana, disseminare disinformazione, epurare i dissensi e le diversità politiche, filosofiche e religiose? No, non è accettabile!
Usare le tecnologie emergenti per espandere la coercizione e consolidare l'intrusione, svuotando la privacy individuale non è etico e nemmeno umanocentrico.
Questi aspetti rendono la Cina una calamità e questo lo ricordiamo specialmente alla Russia.
Pertanto invitiamo gli Stati membri e il Servizio esterno a investire in una più stretta cooperazione con partner democratici con i quali condividiamo i valori, i valori dell'umanità.
"
Anna BONFRISCO,2021-07-07,IT,Conclusions of the European Council meeting of 24-25 June 2021 (debate),https://www.europarl.europa.eu/doceo/document/CRE-9-2021-07-07-INT-3-052-0000_IT.html,"  Anna Bonfrisco (ID).   – Signora Presidente, onorevoli colleghi, mi focalizzerò sulle conclusioni del Consiglio dedicate alla Turchia. 
Pur riconoscendo l'importante ruolo strategico di sicurezza e di scambio commerciale, così come il ruolo di alleato chiave per la NATO, e confinando con situazioni di guerra e di instabilità di prima linea, sia per la NATO che per l'Unione europea, noi dobbiamo dimenticare che le nostre relazioni esterne sono guidate dai valori. Questo è indimenticabile. 
La Turchia di Erdoğan si è trasformata in un chiaro rivale sistemico nel Mediterraneo, in Medio Oriente e nel Caucaso. La Turchia di Erdoğan è uno Stato non affine. La radice della nostra diversità e distanza risiede proprio nell'uso politico repressivo che egli fa del vasto know-how accumulato dalla Turchia nella lotta al terrorismo. Un uso politico repressivo che ha deteriorato lo Stato di diritto, i diritti fondamentali, la libertà di religione, le altre libertà sociali e la democrazia e questo per noi è inaccettabile. 
"
Anna BONFRISCO,2021-05-18,IT,EU strategy towards Israel-Palestine (debate),https://www.europarl.europa.eu/doceo/document/CRE-9-2021-05-18-INT-2-208-0000_IT.html,"  Anna Bonfrisco,  a nome del gruppo ID. – Signora Presidente, signor ministro Santos Silva, onorevoli colleghi, Israele ha il diritto e il dovere di difendere sé stesso e il sionismo è una ricchezza del mondo. Questi i due messaggi chiave – uno di tipo politico e l'altro di tipo culturale – che mi aspetterei l'Europa comunicasse in modo non equivoco e a una sola voce.
Israele è un partner affine, un difensore dell'ordine internazionale basato sulle regole, è il principale partner nell'aria più strategica e importante per l'Europa: il Mediterraneo e il Mediterraneo allargato. 
Israele sa costruire la comprensione reciproca e la coesistenza; sa rispettare la dignità umana e le libertà, inclusa la libertà religiosa; Israele ha una società inclusiva e pluralista; è un campione della scienza e della tecnologia.
Al contrario, l'Iran e Hamas sponsorizzano il terrorismo, l'odio e il rancore; sono nemici della democrazia, dello Stato di diritto, dei diritti umani e della dignità umana.
L'Unione europea dovrebbe essere meno ambigua e più orientata in modo strategico a costruire la pace insieme a Israele, dando così impulso alla rinascita economica dell'intera regione e abbandonando per sempre ogni forma di antisemitismo.
"
Anna BONFRISCO,2021-03-11,IT,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-124-0000_IT.html,"  Anna Bonfrisco (ID).   – Signora Presidente, onorevoli colleghi, oggi il Parlamento europeo commemora e rende onore alla vita dell'ambasciatore Attanasio e del carabiniere Iacovacci, esempio della generosità dell'Italia e dell'Europa, uccisi barbaramente in Congo.
Le loro tragiche morti rendono urgente ridefinire la sicurezza dei nostri costruttori di pace, spesso impegnati in scenari di grande corruzione, di violenza e di diffusa impunità. L'Unione europea deve usare ogni leva diplomatica, fino a che la verità sarà stabilita, inclusa quella della morte del magistrato militare a cui erano state affidate le indagini.
Chiediamo, Commissaria Urpilainen, all'Unione europea di sospendere il programma di visite con la Repubblica democratica del Congo, così da offrire verità e giustizia ai cittadini europei e a tutta la comunità internazionale che l'attendono. Questo è il vero modo per onorare la memoria di coloro che lavorano per dare speranza al futuro migliore dell'Europa e dell'Africa.
"
Anna BONFRISCO,2021-03-09,IT,The Syrian conflict – 10 years after the uprising (continuation of debate),https://www.europarl.europa.eu/doceo/document/CRE-9-2021-03-09-INT-2-295-0000_IT.html,"  Anna Bonfrisco (ID).   – Signor Presidente, onorevoli colleghi, riguardo alla crisi siriana vorrei vedere un'Europa meno cinica e meno indifferente rispetto a Russia, Iran, Turchia.
La Siria rappresenta una minaccia alla sicurezza e alla pace sia del Medio Oriente che dell'Europa, per via del permanere di sacche terroristiche dell'Isis, del presidente Assad, che rimane un dittatore per formazione, dell'influenza dell'Iran che esporta la propria forma di terrorismo, dei dubbi sullo smantellamento del programma chimico siriano e della crisi migratoria e umanitaria che sta riducendo il popolo siriano alla fame.
Signor Alto rappresentante, in Siria è sempre stata in gioco la democrazia, la libertà religiosa, il pluralismo. La diplomazia europea, con tutti i suoi strumenti, non può giocare un ruolo di secondo piano nel forgiare una soluzione politica in Siria e lo deve fare ora.
"
Anna BONFRISCO,2021-01-21,IT,"Human rights situation in Turkey, notably the case of Selahattin Demirtas and other prisoners of conscience",https://www.europarl.europa.eu/doceo/document/CRE-9-2021-01-21-INT-4-138-0000_IT.html,"  Anna Bonfrisco (ID).   – Signor Presidente, onorevoli colleghi, signor Alto rappresentante e signora Commissaria, io trovo ironico che il presidente Erdoğan ci inviti a fare la scelta ontologica di ammettere la Turchia nell'Unione europea. È ironico politicamente, ma tragico e doloroso per le sue vittime, i suoi cittadini, i suoi legittimi oppositori politici, che in una democrazia hanno il diritto e lo spazio pubblico di esprimersi liberamente.
La Turchia di oggi è una sfida strategica per l'Europa perché il modello di filosofia politica e di Islam politico proposto non è democratico, non è tollerante, non è aperto al dialogo e non promuove i diritti inalienabili. Il modello politico di Stato turco che lui ci offre è quindi antieuropeo ed è grottesco che ci chieda di porre fine a quella che lui chiama la ""retorica contro la Turchia"". Non è retorica, è la voce della dignità umana calpestata, oggi è la voce di Selahattin Demirtas.
"
Anna BONFRISCO,2020-12-17,IT,Forced labour and the situation of the Uyghurs in the Xinjiang Uyghur Autonomous Region,https://www.europarl.europa.eu/doceo/document/CRE-9-2020-12-17-INT-4-109-0000_IT.html,"  Anna Bonfrisco (ID).   – Signora Presidente, onorevoli colleghi, la Cina ha aggiornato al 21° secolo gli strumenti per compiere un genocidio, usa la tecnologia biometrica e di sorveglianza per la pulizia etnica di milioni di uiguri alla velocità e con la precisione di un computer.
Il Partito comunista cinese agisce attraverso le macchine e pensa come le macchine. Nelle fabbriche sfrutta fino alla morte le minoranze, al motto di lavare i cervelli, pulire i cuori, sostenere il diritto, rimuovere ciò che è sbagliato.
Colleghi, la schedatura del DNA, la scannerizzazione del viso, la registrazione di impronte e voci, le sterilizzazioni, il lavaggio del cervello – e c'è di peggio – di 82 aziende globali coinvolte nel silenzio generale, molte sono europee. Il 20 % del cotone mondiale arriva dal lavoro forzato degli uiguri. Gli Stati Uniti hanno sanzionato 24 aziende cinesi specializzate nell'intelligenza artificiale e nel controllo facciale e noi invece cosa abbiamo fatto?
"
Anna BONFRISCO,2020-12-17,IT,"Iran, in particular the case of 2012 Sakharov Prize laureate Nasrin Sotoudeh",https://www.europarl.europa.eu/doceo/document/CRE-9-2020-12-17-INT-4-137-0000_IT.html,"  Anna Bonfrisco (ID).   – Signora Presidente, onorevoli colleghi, dedico oggi le mie parole alla signora Nasrin Sotoudeh. 
Gli ayatollah alla guida della Repubblica islamica dell'Iran discreditano, offendono persino l'Islam. Nei loro documenti scrivono nel nome di Dio, il più compassionevole e il più misericordioso, ma la loro maligna e destabilizzante azione quotidiana si basa solo sull'oppressione. Sono uomini carichi di ira, sprezzanti della dignità umana e della ricchezza che viene dalla diversità.
Come Unione europea dobbiamo ammettere che è stato miope e anche un po' naif pensare di limitare l'accordo P5+1 alla sola questione nucleare, avremmo dovuto inserire anche la libertà di pensiero e i diritti umani. Noi pensiamo che governare uno Stato moderno con la religione sia da insani mentali. Non integrare la dignità umana nella propria azione di governo è da assassini e noi dobbiamo combattere gli assassini e stare dalla parte del popolo di Israele.
"
Anna BONFRISCO,2020-12-15,IT,25 year anniversary of the Barcelona Process and the Southern Neighbourhood (debate),https://www.europarl.europa.eu/doceo/document/CRE-9-2020-12-15-INT-2-187-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, grazie Alto rappresentante presentante per la sua dichiarazione introduttiva, oggi celebriamo un'altra tappa storica dell'Europa per il Mediterraneo, fatta di luci e di ombre, signor Borrell. 
Come Lei pensa a Barcellona, sede dell'Unione per il Mediterraneo, io penso ai trattati di Roma del 1957, considerati l'atto di nascita della famiglia europea e penso quindi a quel filo rosso che unisce Roma e Barcellona come capitali d'Europa e del Mediterraneo.
 Insieme quindi vogliamo pianificare un futuro più sostenibile e giusto, lungo le strade del rispetto dell'ambiente, dello sviluppo, della cultura, della modernità e tutto ciò dobbiamo poterlo fare lavorando sul rafforzamento della governance economica e capace di attrarre importanti investimenti privati, ma ci sono anche le ombre, signor Borrell. 
Chiediamo che in modo sincrono, azioni comuni contro la tratta di esseri umani si possano sviluppare contro la criminalità organizzata, il terrorismo e l'immigrazione irregolare, sia dalle aree di origine che di transito, perché il perdurare di queste tendenze impedirà sempre alla regione di progredire e costringerà i cittadini europei a pagare un prezzo troppo alto. E prima ancora viene la dignità umana che noi troviamo all'inizio e alla fine di ogni vita di ogni singolo individuo. 
E tuttavia molti paesi di quest'area non sono così inclini a rispettare in nome della ragione di Stato la dignità umana. Questo è l'appello più importante che noi possiamo fare oggi mentre celebriamo Barcellona, rinviando a un futuro dove insieme saremo protagonisti del rispetto, delle libertà e della dignità umana. 
"
Anna BONFRISCO,2020-02-11,IT,US Middle East plan: EU response in line with international law (debate),https://www.europarl.europa.eu/doceo/document/CRE-9-2020-02-11-INT-2-222-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, egregio Vicepresidente e anche Alto rappresentante, questa è una discussione particolarmente delicata. Come Unione europea abbiamo l'obbligo di chiarire la nostra posizione, soprattutto perché Belgio, Estonia e Germania, come membri non permanenti, stanno affiancando la Francia nel Consiglio di sicurezza delle Nazioni Unite. 
Essendo poi avvenuta la Brexit, siamo chiamati a esercitare un'azione di politica estera che sia allo stesso tempo nuova e prospettica, in una geopolitica da XXI secolo, che passa dalla tutela della sicurezza europea, dal grande tema dell'immigrazione, dall'energia, dal cambiamento climatico, dal 5G fino agli investimenti europei in quei paesi.
Il trattato di Lisbona le attribuisce la promozione della pace e della sicurezza nel mondo. E per questo, con riguardo al Medio Oriente, la invito a considerare principalmente tre elementi: la minaccia esistenziale allo Stato di Israele è viva più che mai, e questo è inaccettabile. Israele è primariamente uno Stato nazione ebraico. Noi europei, nella nostra radice più profonda, siamo ebrei. Non perda, signor Alto rappresentante, la sua più importante occasione di dimostrare da che parte sta l'Europa. 
"
Anna BONFRISCO,2020-02-10,IT,Assessment of the revised enlargement methodology proposal of the Commission (debate),https://www.europarl.europa.eu/doceo/document/CRE-9-2020-02-10-INT-1-100-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, egregio Commissario, è lodevole l'offerta politica della Commissione ai Balcani occidentali, ma converrà anche una dichiarazione di fallimento delle azioni pregresse, cioè l'assenza di riforme di questi Stati nell'ambito dello Stato di diritto, unica salvaguardia della democrazia. 
Infatti, disoccupazione, deficit economico, squilibri interni ed esterni espongono la regione a shock economici avversi. Ma lo Stato di diritto è solo un parametro o è piuttosto un enunciato garante della stabilità dell'inclusione e della convivenza in un sistema allargato tra di noi? È sufficiente per le particolarità dell'Albania? In guerra con sé stessa, tra corruzione, laicità e cultura democratica inesistenti, organizzazioni criminali sofisticate, divari oggi incolmabili.
Colleghi ed egregio Commissario, la Commissione si ostina a proporre un metodo ma non riesce ad affrontare il merito delle questioni. Proprio il metodo era il motivo apparente per cui le trattative con Albania e Nord Macedonia sono state interrotte pochi mesi fa, ma sappiamo tutti che a preoccupare erano le prospettive future dell'ingresso di questi Stati. In tutto questo, nella proposta della Commissione, la problematica della sicurezza infatti è solo accennata, a fronte di un mandato chiaro che i cittadini europei ci hanno dato a proteggere e difendere quest'Europa.
Per concludere, ritengo insufficiente, signor Commissario, sostenere la mera promozione delle riforme, perché l'Unione europea non potrà trovarsi ad affrontare in corso d'opera le molte incertezze dei Balcani occidentali. Piuttosto deve essere garantita con certezza l'irreversibilità dello Stato di diritto come cardine del processo di allargamento. 
"
Anna BONFRISCO,2020-01-29,IT,India's Citizenship (Amendment) Act 2019 (debate),https://www.europarl.europa.eu/doceo/document/CRE-9-2020-01-29-INT-1-309-0000_IT.html,"  Anna Bonfrisco (ID).   – Signora Presidente, onorevoli colleghi, egregio Alto rappresentante, l'Unione europea ha da sempre intensi rapporti commerciali con l'India, ma deve anche riconoscere il suo tentativo di costruire e difendere uno Stato di diritto, pur tra le molte, molte contraddizioni. 
Noi dobbiamo rispetto all'India. L'India non ha nulla a che fare con i paesi che la circondano, a partire dal Pakistan, ideologicamente e religiosamente contrario al progresso, alla Cina, che impone il suo autoritarismo su più di un miliardo di persone, o al Myanmar, con la sua pulizia etnica contro i Rohingya.
Al netto di eventuali profili di costituzionalità, che non spetta a noi valutare, l'interesse dell'Unione europea deve essere quello di evitare ogni conflitto con un paese come l'India, proiettato nel futuro e all'avanguardia nel mondo per un sistema di educazione, quello dello STEM, fonte di benessere per i suoi cittadini. L'India è un paese ben cosciente delle minacce interne ed esterne alla sua sicurezza e cerca solo di attuare le misure che ritiene necessarie.
"
Anna BONFRISCO,2020-01-14,IT,Situation in Iran and Iraq following recent escalations (debate),https://www.europarl.europa.eu/doceo/document/CRE-9-2020-01-14-INT-2-318-0000_IT.html,"  Anna Bonfrisco (ID).   – Signora Presidente, onorevoli colleghi, egregio Alto rappresentante, un desiderio si agita nel cuore degli iraniani e degli iracheni, che prescinde dalle differenze di etnia e di religione e dai loro deprecabili governi autoritari: 
prende il nome di sicurezza, di benessere, di pace, e a gridarlo sono le voci delle proteste come quelle iraniane che, già da novembre, spesso nell'indifferenza di tanti di noi e della comunità internazionale, hanno provocato centinaia e centinaia di morti.
È il più alto livello di scontro dal 1979, ed è questo lo Stato di diritto che noi intendiamo difendere? E quel miliardo e più di euro, direttamente provenienti dall'Europa, che hanno cercato di sostenere umanitariamente queste persone, dove sono finiti se non nelle mani di governi che sono marionette di Teheran?
Perché forse presto capiremo che l'eliminazione di Soleimani, il più grande leader del fondamentalismo islamico, servirà a liberare chi combatte per la libertà e noi dovremmo ringraziare, signor Alto rappresentante, chi ci ha liberato dal più grande terrorista del mondo, contro Israele e contro di noi, ... (la Presidente toglie la parola all'oratrice)
"
Anna BONFRISCO,2020-01-14,IT,Annual report on the implementation of the common foreign and security policy - Annual report on the implementation of the common security and defence policy (debate),https://www.europarl.europa.eu/doceo/document/CRE-9-2020-01-14-INT-2-382-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, ringrazio gli onorevoli McAllister e Danjean per l'ottimo lavoro svolto e per le loro relazioni, che ci aiutano a capire meglio come, per esempio, a pochi chilometri dai nostri confini le crisi in Nord Africa e Medio Oriente siano maturate senza che gli sforzi dell'Unione europea producessero alcun risultato.
Dopo cinque fallimentari anni di gestione Juncker, oggi la Libia scivola tra le mani di Russia, Turchia e Cina, mentre il tanto decantato accordo nucleare iraniano si sbriciola alla prima difficoltà.
Ma la domanda è semplice, signor Vicepresidente Borrell: gli strumenti politici e le risorse che destiniamo alla politica industriale e alla difesa europea, e la sua pretesa di autonomia strategica, avranno un reale impatto di sicurezza per chi ha eletto questo Parlamento, cioè i cittadini europei?
"
Anna BONFRISCO,2020-01-14,IT,Situation in Libya (debate),https://www.europarl.europa.eu/doceo/document/CRE-9-2020-01-14-INT-2-444-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, signor Vicepresidente Borrell, come è scritto all'ingresso di questo Parlamento, 51 milioni di europei hanno votato perché vogliono vedere il Parlamento agire sulla nostra sicurezza e difesa: la difesa dei confini, la difesa dell'Europa, la sicurezza dei cittadini europei.
Riconosce l'Unione europea di aver avallato un cambio di regime in Libia nel 2011 per ridurla, nel 2020, a uno Stato fallito? Chi giudicherà l'Unione europea per aver contribuito a tanta sofferenza umana? A ciò si aggiunge la beffa di oggi, che vede il nostro ruolo naturale svolto da Turchia e Russia, mentre sullo sfondo si affacciano persino Arabia Saudita e Cina.
È il triste risultato di settant'anni di convergenza politica sul mercato interno e nessuna convergenza in politica estera, ed è così che la sicurezza mediterranea è l'eterno banco di prova per noi.
Perché l'Europa è il Mediterraneo, o non è l'Europa.
"
Anna BONFRISCO,2019-12-18,IT,Situation of the Uyghur in China (China-cables) (debate),https://www.europarl.europa.eu/doceo/document/CRE-9-2019-12-18-INT-3-414-0000_IT.html,"  Anna Bonfrisco,  a nome del gruppo ID. – Signora Presidente, egregio Alto rappresentante, onorevoli colleghi, lungo la nuova via della seta, volta a connettere il 63 % della popolazione mondiale in futuro, la Cina sta scrivendo e applicando cinicamente le sue regole. Al riguardo poi della terra degli uiguri, che è uno dei principali snodi infrastrutturali dell'ambizioso progetto cinese da mille miliardi di dollari, essa è divenuta l'alibi perfetto per reprimere ogni desiderio di autodeterminazione della popolazione. La nuova via della seta, quindi, può essere percorribile dalle merci ma è interdetta ai diritti, alla libertà, alla democrazia. 
Ritengo, inoltre, signor Alto rappresentante, che la politica del vicinato debba essere concepita secondo parametri geopolitici globali e non semplicemente geografici. La storia di repressione degli uiguri racconta la voracità di un paese che ha creato un sistema basato sul controllo globale e capillare della popolazione, che si nutre come un mostro delle esperienze degli uomini, in nome dell'espansione e della rincorsa forsennata al predominio globale nel settore dell'intelligenza artificiale. Meccanismi di credito sociale, riconoscimento facciale e persino controllo delle emozioni consentono la sorveglianza di massa di un miliardo e mezzo di persone.
Con la Big Data Analytics, il governo di Pechino, da un lato, controlla il territorio a discapito dei diritti umani, dall'altro, alimenta gigantesche banche dati, in cui confluiscono i dati personali dei cittadini, secondo un sistema centralizzato in cui non si distingue tra la dimensione pubblica e quella privata. 
Ci troviamo quindi di fronte a una situazione inaccettabile, di cui l'Europa, in virtù dei valori fondativi, non può più semplicemente limitarsi a prendere atto, prima che gli uiguri diventiamo tutti noi.
"
Anna BONFRISCO,2019-11-13,IT,EU steel sector: how to protect European workers and industries? (debate),https://www.europarl.europa.eu/doceo/document/CRE-9-2019-11-13-INT-1-149-0000_IT.html,"  Anna Bonfrisco (ID).   – Signor Presidente, onorevoli colleghi, signora Commissaria Bieńkowska, è amaro dover registrare che i numeri del mercato europeo Le danno torto, perché il torto che rappresentano quei numeri sono il torto delle politiche dell'Unione Europea, che ha consentito a questo mercato dell'acciaio di diventare fragilissimo in Europa, consentendo a paesi come la Turchia e la Cina di entrare nel nostro mercato facendo concorrenza sleale alle nostre aziende. 
E allora i posti di lavoro in Europa e il sistema industriale non si difendono a parole, occorrono i fatti. Occorre capire chi può stare nel mercato lealmente e chi invece entra nel mercato solo per distruggere quello europeo. Noi dobbiamo difendere quello europeo e quello dei paesi membri, perché dobbiamo difendere il futuro di quei lavoratori, il futuro delle nostre imprese.
Impedite alla Turchia di entrare con il suo acciaio in Europa e difendete il lavoro!
"
Anna BONFRISCO,2019-11-13,IT,Turkish drilling activities in EU waters in the Eastern Mediterranean (debate),https://www.europarl.europa.eu/doceo/document/CRE-9-2019-11-13-INT-1-162-0000_IT.html,"  Anna Bonfrisco,  a nome del gruppo ID. – Signor Presidente, onorevoli colleghi, proprio oggi abbiamo celebrato i trent'anni dalla caduta del muro di Berlino, principalmente grazie alla forte volontà della Germania di allora. Ciò dimostra che quando si vuole nessun muro è troppo alto per essere abbattuto.
Purtroppo, invece, da oltre trent'anni il muro che divide Cipro dentro l'Unione europea dimostra che l'Unione europea è ostaggio della Turchia. La Turchia sa bene che l'Unione europea è geopoliticamente debole, divisa al suo interno e che il soft power europeo non convince più nessuno e, soprattutto, non fa proprio paura a nessuno. 
La sproporzione che emerge tra le azioni turche, siano esse le trivellazioni illegali o l'invasione del nord della Siria, e le risposte europee, fatte per paragrafi di condanna nei quali il Consiglio europeo, lo ha ricordato benissimo la presidente Loiseau prima, si rammarica, si lamenta, invita, auspica, dimostra che il progetto europeo è strategicamente inadeguato, sia su scala regionale che globale e che la nostra risposta è troppo debole. 
Occorre, quindi, che qualcuno faccia qualcosa. Donne e uomini coraggiosi guardino in faccia la realtà. 
(Il Presidente ritira la parola all’oratrice)
"
Anna BONFRISCO,2019-10-23,IT,Opening accession negotiations with North Macedonia and Albania (debate),https://www.europarl.europa.eu/doceo/document/CRE-9-2019-10-23-INT-3-432-0000_IT.html,"  Anna Bonfrisco,  a nome del gruppo ID. – Signora Presidente, onorevoli colleghi, certamente è forte l’interesse dell’Unione europea a espandere le relazioni con i paesi dei Balcani occidentali, ma siamo tutti consapevoli delle profonde cicatrici che segnano quest’area e che minacciano l’Unione europea: un’influenza cinese e russa; la presenza di grandi organizzazioni criminali e di potenziale terrorismo; politiche di stampo oligarchico; cittadini con doppio passaporto turco; più del 50 % di mussulmani in Albania e Bosnia, 28% in Nord Macedonia e il 95% in Kosovo.
Tutto questo rende evidente che lo strumento dell’allargamento e dell’adesione, come accaduto per la Turchia, versa in una profonda crisi. Forse, commissario Hahn, una buona politica commerciale europea ci eviterebbe l’impasse e il disaccordo fra Stati membri, per l’ennesima volta ognuno con una propria politica estera.
Un’Europa che ambisca a una propria autonomia strategica ha nella relazione con i Balcani occidentali il suo banco di prova. Cerchiamo questa volta di non deludere i cittadini europei e pensiamo soprattutto a loro.
"
Anna BONFRISCO,2019-10-09,IT,One-minute speeches on matters of political importance (debate),https://www.europarl.europa.eu/doceo/document/CRE-9-2019-10-09-INT-1-321-0000_IT.html,"  Anna Bonfrisco (ID).   – Signor Presidente, onorevoli colleghi, si moltiplicano in queste ore gli appelli alla Turchia, affinché cessi l'aggressione brutale alla Siria, un paese che ha già sofferto duramente e che di certo non può subire ulteriori sofferenze. 
Noi ci aspettiamo una ferma condanna. Il gruppo ID chiede una ferma condanna dell'Unione europea, che ha persino finanziato il governo di Erdogan con i soldi dei contribuenti europei, nel tentativo, ahimè invano, di proteggere quei profughi siriani che scappavano dall'Isis e dalla guerra civile. Oggi probabilmente è anche grazie a quei soldi che la Turchia può bombardare la Siria. 
L'Unione europea troppo spesso è mossa da un ingenuo ottimismo e quello della Turchia ne è l'emblema. È evidente che qualcosa di profondo va rivisto nel progetto europeo. Ma la verità è che oggi ci troviamo con le mani legate, in una situazione internazionale complessa perché, a cuor leggero, l'Unione europea dell'epoca accettò la domanda di adesione della Turchia, anziché respingerla. Dovevamo respingerla allora, Presidente, per non trovarci oggi in questa tragica situazione.
"
Anna BONFRISCO,2019-09-16,IT,Situation in Hong Kong (debate),https://www.europarl.europa.eu/doceo/document/CRE-9-2019-09-16-INT-1-160-0000_IT.html,"  Anna Bonfrisco (ID).   – Signora Presidente, onorevoli colleghi, i trattati dell'Unione europea ci uniscono tutti nel principio inviolabile della democrazia e dello Stato di diritto.
Registriamo, al contrario, come la Cina tenti invece in ogni sede, comprese le Nazioni Unite, di sminuire i diritti individuali delle persone, anteponendo il primato dello Stato su ogni tipo di libertà individuale, col pretesto della difesa della sovranità nazionale.
Affermare, come ha fatto Carrie Lam, che i suoi concittadini siano una piccola minoranza di violenti, senza appoggio sociale, senza interessi economici, portatori di caos e di minacce, peggio della SARS o delle crisi finanziarie, è falso e profondamente antidemocratico. Le azioni della polizia e delle autorità di Hong Kong da lei guidate sotto lo stretto controllo delle autorità cinesi sono a dir poco inumane.
A tutto ciò noi dovremmo rispondere senza timidezze, con una ferma dichiarazione politica dell'UE, che riconosca la specialità dello status di Hong Kong e guidi il perimetro delle nostre future relazioni con la Cina, nel nome del rispetto dei diritti dell'uomo.
"
