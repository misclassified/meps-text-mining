MP,Date,Language,Title,Url,Content
Tom VANDENKENDELAERE,2023-12-13,NL,European Defence investment programme (EDIP) (debate),https://www.europarl.europa.eu/doceo/document/CRE-9-2023-12-13-INT-3-399-0000_NL.html,"  Tom Vandenkendelaere (PPE).   – Voorzitter, commissaris, collega’s, de versterking van de Europese defensie werd noodgedwongen een onbetwiste beleidsprioriteit. Te lang en te ver hebben we in dit domein een achterstand laten groeien. Maar sinds Poetin getoond heeft tot wat hij in staat is, heeft laksheid plaatsgemaakt voor initiatieven om ons letterlijk te wapenen tegen toenemende dreigingen.
Sinds maart 2022 bestaat er een hele grote politieke wil die ook nodig is om het veiligheids- en defensiebeleid van de Europese Unie een echte upgrade te geven. Externe druk heeft voor vooruitgang gezorgd, maar meer nog dan een effectieve respons in een crisissituatie hebben wij echt nood aan een stevige en volwaardige Europese defensie op lange termijn, vooral en in de eerste plaats door meer en betere investeringen in industrie en technologie, op maat van alles wat we met elkaar in het strategisch kompas afgesproken hebben.
Strategische zelfredzaamheid vraagt om blijvende inspanningen, ook wanneer het straks niet meer zal branden. Het is daarom dat ik graag mijn steun uitspreek voor het Europees defensie-investeringsprogramma en meteen ook pleit voor voldoende middelen om het effect ervan te verzekeren, en dat we voluit en geloofwaardig een echte omvattende strategie voor een Europese defensie-industrie mogen en moeten uitdragen.
"
Tom VANDENKENDELAERE,2023-12-12,NL,Framework for ensuring a secure and sustainable supply of critical raw materials (debate),https://www.europarl.europa.eu/doceo/document/CRE-9-2023-12-12-INT-2-075-8750_NL.html,"  Tom Vandenkendelaere (PPE),  schriftelijk. – Een ambitieuze Critical Raw Materials Act moet toelaten om de bocht te maken naar een sterker industrieel beleid dat onze concurrentiepositie vrijwaart. Het is van strategisch belang dat Europa haar eigen duurzame toeleveringsketen voor kritieke grondstoffen opbouwt door de snel veranderende geopolitieke context en grote afhankelijkheid van derde landen zoals China. Europa produceert bijvoorbeeld minder dan 1% van de lithiumbatterijen terwijl we de doelstellingen om elektrisch te rijden net hebben opgevoerd. Met de Critical Raw Materials Act kan Europa een belangrijke stap vooruit zetten om haar concurrentiepositie versterken en afhankelijkheid van derde landen verminderen. Door in te zetten op innovatie in de hele waardeketen, bureaucratie te verminderen, strategische partnerschappen met derde landen en KMOs beter te ondersteunen. Verder willen we ook meer inzetten op onderzoek en ontwikkeling van alternatieve materialen en milieuvriendelijkere mijnbouw- en productiemethoden stimuleren. De wetgeving voorziet in economische stimulansen en een stabieler en zekerder bedrijfskader voor mijnbouw- en recyclingprojecten, met snellere en eenvoudigere vergunningsprocedures. Het Europees Parlement wil een sterkere focus op de productie en opschaling van materialen die strategische grondstoffen kunnen vervangen. We hebben ambitieuze doelstellingen nodig om bijvoorbeeld de winning van meer strategische grondstoffen uit afvalproducten te stimuleren.
"
Tom VANDENKENDELAERE,2023-12-12,NL,European Economic Security Strategy (debate),https://www.europarl.europa.eu/doceo/document/CRE-9-2023-12-12-INT-2-439-0000_NL.html,"  Tom Vandenkendelaere (PPE).   – Voorzitter, commissaris en collega’s, de bescherming van strategische sectoren van onze economie is eigenlijk een zoveelste uitdaging die in de huidige context van toenemende geopolitieke rivaliteit alleen op Europees niveau adequaat beantwoord kan worden.
Graag vraag ik vandaag bijzondere aandacht voor een essentieel onderdeel van die strategie die wij allemaal voor ogen hebben: de bescherming van kritieke infrastructuur. Want de veiligheid van infrastructuur met strategische relevantie voor onze economie is een van de basiselementen van de weerbaarheid waaraan het de EU vandaag duidelijk ontbreekt. In die mate zelfs dat economische belangen en uitdagingen op het gebied van defensie hier eigenlijk hand in hand gaan. Tegen de achtergrond van meer samenwerking tussen de EU en de NAVO — vooral in het teken van weerbaarheid, van welvaart en de veiligheid van onze burgers — wil ik echt een lans breken voor een strategie die ook oog heeft voor de samenhang tussen beide.
"
Tom VANDENKENDELAERE,2023-12-12,NL,EU-US relations (debate),https://www.europarl.europa.eu/doceo/document/CRE-9-2023-12-12-INT-2-506-0000_NL.html,"  Tom Vandenkendelaere (PPE).   – Voorzitter, hoge vertegenwoordiger, collega’s, in een geest van een trans-Atlantisch partnerschap zijn de relaties tussen de Europese Unie en de VS eigenlijk een van de belangrijkste pijlers van ons buitenlands beleid, een sterke en inderdaad ook nodige hefboom in vele beleidsdomeinen. Brussel en Washington delen vele waarden en belangen, en een sterke samenwerking is onontbeerlijk om kritische massa te hebben in de aanpak van regionale en wereldwijde uitdagingen.
Maar een basiswaarde bij uitstek die we delen met elkaar, is democratie gebaseerd op de principes van de rechtsstaat. Helaas blijkt dat geen verworvenheid te zijn, laat staan een evidentie. De toenemende druk hierop — zowel van binnenuit als in confrontatie met autoritaire regimes — schreeuwt om een meer gerichte en proactieve samenwerking tussen ons om de democratische weerbaarheid te versterken in al zijn aspecten. Herhaaldelijk heb ik er al voor gepleit om in de schoot van de NAVO daarom een centrum voor democratische weerbaarheid op te richten om dat engagement en de belangen die door de Europese Unie en de VS worden gedeeld, te onderstrepen. Ik zal dat blijven doen zolang de nood aan dergelijke initiatieven voelbaar blijft.
"
Tom VANDENKENDELAERE,2023-11-21,NL,Packaging and packaging waste (debate),https://www.europarl.europa.eu/doceo/document/CRE-9-2023-11-21-INT-2-259-7500_NL.html,"  Tom Vandenkendelaere (PPE),  schriftelijk. – Verpakkingen worden gebruikt van productie tot consumptie ter bescherming van producten, tegelijkertijd vormt het een steeds grotere bron van afval. Elke Europeaan produceert jaarlijks 177 kilo verpakkingsafval. Papier, karton en plastic zijn de grootste boosdoeners. Daarom steun ik het Europees voorstel om alle verpakkingen recycleerbaar te maken tegen 2030, duidelijke targets om het aandeel gerecycleerd materiaal in verpakkingen aanzienlijk op te trekken en bepaalde soorten verpakkingen te verbieden. Dit zal niet alleen onze Europese klimaat- en milieu doelstellingen bevorderen maar ook de werking van de interne markt optimaliseren. Toch moeten we erover waken dat we sectoren gelijk behandelen en geen onnodige, noch onhaalbare zaken voor te stellen. Laat ons eerst focussen daar waar de meeste winsten te behalen zijn en ook rekening houden met andere uitdagingen zoals hygiëne of voedselverspilling. België is reeds voorloper op dit vlak en recycleert tot 80% verpakkingsafval, in tegenstelling tot landen zoals Roemenië en Malta waar dit slechts 40% bedraagt.
"
Tom VANDENKENDELAERE,2023-11-21,NL,Proposals of the European Parliament for the amendment of the Treaties (debate),https://www.europarl.europa.eu/doceo/document/CRE-9-2023-11-21-INT-2-331-0000_NL.html,"  Tom Vandenkendelaere (PPE).   – Voorzitter, commissaris, collega’s, in het licht van de toekomstige uitbreiding en in tijden van toenemende geopolitieke uitdagingen zijn institutionele hervormingen meer dan wenselijk om de werking van de Unie te verbeteren en onze eenheid en besluitvaardigheid te versterken.
Maar laat ons eerlijk zijn: het zal niet eenvoudig zijn om alle lidstaten hiervan te overtuigen en om de juiste weg te bewandelen om te kiezen voor de hervormingen die voor meer en beter en niet voor minder en slechter Europa zorgen.
Het debat moet worden gevoerd, de onderhandelingen moeten een kans krijgen. Maar met het vooruitzicht van een nieuwe uitbreidingsgolf horen we zeker ook andere sporen te blijven volgen die leiden naar meer efficiëntie van het beleid en van het optreden van onze Unie. Ik denk hier met name aan meer politieke wil om alle mogelijkheden die de Verdragen nu al bieden — zoals de zogenaamde overbruggingsclausules — systematisch en optimaal te gebruiken en bijvoorbeeld ook aan een sterkere differentiatie van het Europese integratieproces.
"
Tom VANDENKENDELAERE,2023-11-20,NL,Framework of measures for strengthening Europe’s net-zero technology products manufacturing ecosystem (Net Zero Industry Act) (debate),https://www.europarl.europa.eu/doceo/document/CRE-9-2023-11-20-INT-1-123-0000_NL.html,"  Tom Vandenkendelaere,  Rapporteur voor advies van de Commissie interne markt en consumentenbescherming. – Voorzitter, commissaris, collega’s, onze Europese industrie staat voor de dringende uitdaging om ons concurrentievermogen verder op te krikken. Ik wil Christian Ehler dan ook feliciteren met dit Europese antwoord op de Amerikaanse Inflation Reduction Act.
Ook voor de publieke sector is een rol weggelegd hier, door bij overheidsopdrachten niet enkel de goedkoopste technologieën te kiezen, maar toelevering te differentiëren, zodat we minder afhankelijk worden van derde landen én een markt creëren voor eigen producten van eigen producenten.
Onze Europese ambities in deze transitie zijn echter erg groot. Daarom ben ik behoedzaam voor de invoering van bijkomende sociale, protectionistische criteria die het proces van overheidsopdrachten nog complexer dreigen te maken en op korte termijn druk zetten op de kost en de snelheid van onze groene transitie.
Laat ons vooral zorgen voor werkbare wetgeving voor onze bedrijven die onze competitiviteit echt versterkt.
"
Tom VANDENKENDELAERE,2023-11-09,NL,System of own resources of the European Union (debate),https://www.europarl.europa.eu/doceo/document/CRE-9-2023-11-09-INT-2-060-3750_NL.html,"  Tom Vandenkendelaere (PPE),  schriftelijk. – Met dit verslag zet het Europees Parlement het licht op groen om de financiële middelen van de EU te hervormen. De laatste jaren heeft de Unie zich sterk ingezet om de gevolgen van de COVID-19-pandemie en de Russische invasie van Oekraïne te verzachten. Via NextGenerationEU, het grootste herstelplan ooit binnen de Europese Unie, willen we onze economie groener, moderner en competitiever heropbouwen. Hiervoor zijn we gezamenlijke schulden aangegaan die de Unie moet kunnen opvangen. De nieuwe middelen die de EU hiervoor zal kunnen aanspreken, zijn afkomstig uit het emissiehandelssysteem, het mechanisme voor koolstofgrenscorrectie en een grotere bijdrage van multinationale technologiebedrijven. 
Door de budgettaire slagkracht van de EU verder uit te breiden, zullen we in de toekomst meer ruimte hebben voor crisisbeheer en voor de verdere uitbouw van succesvolle programma’s zoals Erasmus of Horizon Europa. Hiervoor moeten we ook geen bijkomende inspanningen van de Europese belastingbetaler vragen. Grote vervuilers zullen daarentegen wel zwaardere bijdragen moeten leveren. Hiermee tonen we aan dat de Europese Unie slagkrachtig kan optreden wanneer nodig, iets wat ook de immer kritische burger niet mag en zal ontgaan.
"
Tom VANDENKENDELAERE,2023-10-19,NL,European protein strategy (debate),https://www.europarl.europa.eu/doceo/document/CRE-9-2023-10-19-INT-4-048-0000_NL.html,"  Tom Vandenkendelaere,  namens de PPE-Fractie. – Voorzitter, commissaris, collega’s, voor eiwitten, voor onze dierenvoeders zijn we te afhankelijk van de invoer uit landen als Argentinië, Brazilië en de Verenigde Staten. Die afhankelijkheid voor soja bijvoorbeeld bedraagt maar liefst 97 %. Dat is pakweg dezelfde afhankelijkheid als die die we hebben voor microchips uit Taiwan. Gelet op de prijs, de volatiliteit van grondstoffen op de wereldmarkt en handelsverstoringen door de Russische oorlog in Oekraïne is die afhankelijkheid van het buitenland niet meer en niet minder dan een immense achilleshiel voor Europa.
Ook strookt het niet met onze visie op, bijvoorbeeld, de ontbossing in derde landen en het moet dus duidelijk anders in de komende jaren. Dit Parlement roept daarom terecht op tot een ambitieuze Europese eiwitstrategie die focust op de verhoogde productie van plantaardige eiwitten en op het diversifiëren van de toelevering.
Voor mij zijn daarbij drie principes cruciaal: 
Ten eerste, de boer moet centraal staan in deze strategie. De eiwitstrategie heeft een immens potentieel om opportuniteiten te creëren voor boeren door bijvoorbeeld stimulansen en ondersteuning te geven om eiwitgewassen te produceren. Maar cruciaal daarbij is natuurlijk ook de creatie van een echte afzetmarkt voor deze nieuwe eiwitten. Een markt die echt iets oplevert voor boeren en ook voorziet in de nodige R&D en innovatie.
Een tweede belangrijk principe is het gelijke speelveld. We kunnen inderdaad meer eiwitten zelf produceren, zowel voor voeding als voor voeders, maar enkel natuurlijk op voorwaarde dat we dan de achterdeur niet laten openstaan voor goedkope voeders vanuit het buitenland, geproduceerd op basis van lagere standaarden. Enkel zo kunnen onze boeren echt competitief zijn.
Ten derde moeten we aanvaarden dat dierlijke proteïnen per definitie circulair zijn. De reststromen van voeding kunnen ingezet worden als diervoeders. Restproducten zoals mest kunnen dienen als alternatief voor dure kunstmest of voor energieopwekking. Het stemt mij dan ook tevreden dat een meerderheid van het Parlement nogmaals in deze tekst zijn schouders zet onder de toelating voor RENURE-producten. Dat signaal kan nu echt niet duidelijker klinken.
Tot slot moeten we erkennen dat we te lang de ogen gesloten hebben voor deze afhankelijkheid. Maar dit Parlement vraagt vandaag duidelijke actie van de Europese Commissie. Kom alstublieft met een ambitieuze eiwitstrategie. Zet onze Unie op weg naar meer autonomie.
"
Tom VANDENKENDELAERE,2023-10-18,NL,"The despicable terrorist attacks by Hamas against Israel, Israel’s right to defend itself in line with humanitarian and international law and the humanitarian situation in Gaza (debate)",https://www.europarl.europa.eu/doceo/document/CRE-9-2023-10-18-INT-3-085-8125_NL.html,"  Tom Vandenkendelaere (PPE),  schriftelijk. – Het bestaansrecht van Israël moet het vertrekpunt zijn van alle inspanningen om een duurzame oplossing van het conflict tussen Israël en de Palestijnen te realiseren. Op 7 oktober is pijnlijk duidelijk geworden hoe actueel dit uitgangspunt is. De Palestijnse burgerbevolking heeft net als Israël alle recht op een vreedzaam en welvarend bestaan, en we moeten alles in het werk blijven stellen om daartoe bij te dragen. Juist daarom spreken wij ondubbelzinnig onze steun uit voor Israël en zijn bevolking in de confrontatie met Hamas en alle gewelddadige extremisten die alleen de vernietiging van de staat Israël voor ogen hebben – desnoods ten koste van de eigen Palestijnse bevolking. De gruweldaden van Hamas moeten krachtig worden veroordeeld. We beklemtonen het recht van Israël op zelfverdediging met nadrukkelijke aandacht voor het internationaal recht en de humanitaire noden van onschuldige Palestijnse burgers in de Gazastrook. We klagen de nefaste rol van Iran in de regio aan en dringen erop aan dat ervoor gezorgd wordt dat geen EU-middelen direct of indirect worden gebruikt om terroristische organisaties te financieren. En we roepen nadrukkelijk op om alle maatregelen te nemen die nodig zijn om de veiligheid van de Joodse burgers in de EU te waarborgen.
"
Tom VANDENKENDELAERE,2023-10-18,NL,Fighting disinformation and dissemination of illegal content in the context of the Digital Services Act and in times of conflict (debate),https://www.europarl.europa.eu/doceo/document/CRE-9-2023-10-18-INT-3-384-0000_NL.html,"  Tom Vandenkendelaere (PPE).   – Voorzitter, collega’s, commissaris, ik moet u feliciteren. Het stemt mij heel tevreden dat u actie onderneemt, dat u optreedt tegen het blind-zijn voor illegale inhoud, extreem gewelddadige beelden en terroristische propaganda. Het is goed om zien dat de Commissie eindelijk een stok achter de deur heeft voor het lakse beleid van sommige onlineplatformen.
Een aantal jaren geleden zaten we in exact dezelfde situatie van laffe terroristische aanslagen en oorlog. We stelden vast dat illegale en gewelddadige inhoud op onlineplatformen vrij kon circuleren en ongestraft bleef. Het dient gezegd: Europa heeft nadien echt het voortouw genomen om paal en perk te stellen aan die vrije rondgang van terroristische propaganda. Het is onder impuls van dit Parlement dat de digitaledienstenverordening ons eindelijk de nodige instrumenten in handen geeft om op te treden. En nee, het gaat niet over censureren of vrije meningsuiting beknotten, wat sommigen hier menen te geloven. Wel, gaat het over online megaplatformen die doeltreffend en snel moeten reageren als er duidelijke illegale of gewelddadige beelden of berichten gesignaleerd worden op hun platformen. Over het hebben van voldoende getraind personeel om aan inhoudmoderatie te doen waar nodig, in alle transparantie, met alle waarborgen natuurlijk en met de nodige sancties als die bedrijven onze Europese regels schenden.
Dus, commissaris, ja, van mij krijgt u vandaag alle steun om alle handvaten in de digitaledienstenverordening te gebruiken om de platformen die denken dat we erom lachen, eindelijk tot actie aan te zetten.
"
Tom VANDENKENDELAERE,2023-10-18,NL,Mental health at work (debate),https://www.europarl.europa.eu/doceo/document/CRE-9-2023-10-18-INT-3-421-0000_NL.html,"  Tom Vandenkendelaere (PPE).   – Voorzitter, commissaris, collegaʼs, onderzoek toont aan dat maar liefst een kwart van de Ierse boeren met zelfmoordgedachten zit, terwijl bij mij in Vlaanderen in twee jaar tijd de vraag naar geestelijke hulpverlening in de landbouwsector met 90 % toegenomen is. En toch – u kunt het nagaan – blijft mentale gezondheid in de landbouw nog steeds onderbelicht, ook in dit debat trouwens vanavond. De perceptie van deze sector is niet positief, terwijl hij een ontzettend belangrijke rol speelt in onze samenleving, zeker in landelijk gebied.
Signalen over mentaal leed bij boeren en boerinnen klinken in heel Europa steeds luider. Maar – en dat is echt het perverse – tegelijk is er een groot gebrek aan goed cijfermateriaal om de situatie in kaart te brengen. De grondoorzaken zijn nochtans gekend: grote regeldruk, financiële onzekerheid, amper waardering, onzekere toekomst enzovoort. Commissaris, dit is de eerste oproep die ik aan u wil doen vanavond: zorg voor gegevens en cijfers. Breng het probleem van mentale gezondheid volledig in kaart, uitgesplitst per professionele sector.
In Vlaanderen kennen wij “Boeren op een Kruispunt”, een organisatie die boeren begeleidt bij hun problemen. Velen vinden er een luisterend oor als ze in moeilijke tijden zitten. En dit is ook mijn tweede oproep aan u vanavond, commissaris: maak werk van structurele ondersteuning voor dit soort organisaties die boeren kunnen bijstaan, zorg voor een soortgelijke “Boeren op een Kruispunt” in alle lidstaten, en pak vooral samen met uw collegaʼs de grondoorzaken aan.
"
Tom VANDENKENDELAERE,2023-10-17,NL,Water scarcity and structural investments in access to water in the EU (debate),https://www.europarl.europa.eu/doceo/document/CRE-9-2023-10-17-INT-2-332-0000_NL.html,"  Tom Vandenkendelaere (PPE).   – Voorzitter, commissaris, collega’s, de Financial Times noemde België deze zomer nog de lidstaat met de meeste waterproblemen vanwege de hoge bevolkingsdichtheid aan de ene kant en de beperkte infrastructuur aan de andere kant. Specifiek bij ons voelen de landbouwers het als eerste aan. Ja, de voorbije zomers was er in mijn thuisregio telkens een onttrekkingsverbod voor water, waardoor het beregenen van gewassen meteen een grote uitdaging werd. Als de boeren in mijn regio het al voelen, laat zich natuurlijk raden hoe de situatie in Zuid-Europa is. Landbouw is duidelijk heel erg kwetsbaar bij droogte.
Ik zie steeds meer op landbouwbedrijven zelf aangelegde waterbassins, vaak voor een deel betaald met geld uit het gemeenschappelijk landbouwbeleid. Maar dat gebeurt vandaag ook nog te sporadisch, te willekeurig en eigenlijk zonder overkoepelend plan vanuit het beleid. Daarom ben ik zo blij dat het Parlement deze politieke oproep lanceert, want we hebben inderdaad echt behoefte aan structurele oplossingen en investeringen die de toegang tot water garanderen op lange termijn.
Het is ook om die reden dat ik onlangs de oproep tot een Europese “Blue Deal” heb ondertekend.
Het is de verantwoordelijkheid van deze – maar ook van de volgende Europese Commissie – om van water een echte prioriteit te maken met stimulerende regels in plaats van onnodig hoge eisen. Laat ons daarin bijzondere aandacht besteden aan de kwetsbaarheid van landbouw. Infiltreren, bufferen, hergebruiken en sluiten van kringlopen is de boodschap. De technieken en de kennis zijn voorhanden. Nu is het tijd om een prioriteit te maken van Europese oplossingen.
"
Tom VANDENKENDELAERE,2023-10-04,NL,Need for a speedy adoption of the asylum and migration package (debate),https://www.europarl.europa.eu/doceo/document/CRE-9-2023-10-04-INT-3-094-0000_NL.html,"  Tom Vandenkendelaere (PPE).   – Voorzitter, collega’s, het migratiepact is eigenlijk niet meer en niet minder dan een echte testcase voor het Europese integratieproces en voor het noodzakelijke maatschappelijke draagvlak bij de Europeanen.
Aan de uitvoering van het migratiepact zullen we kunnen afmeten hoe effectief meerderheidsbeslissingen zijn in domeinen waar unanimiteit dan wel niet meer in de letter bestaat, maar eigenlijk wel nog in de geest bepalend lijkt. Wat is een pleidooi voor gekwalificeerde meerderheid nog waard als die in de praktijk vandaag al een dode letter zou blijven?
Aan de uitvoering van het migratiepact kunnen en zullen we ook de haalbaarheid van een nieuwe uitbreidingsgolf kunnen afmeten. Want verdere uitbreiding mag vanuit geostrategisch oogpunt dan wel dwingend zijn, ze zal voor onze eigen bevolking niet verdedigbaar zijn zolang de Unie niet doet wat ze moet doen, zolang ze met andere woorden haar eigen huis niet op orde heeft.
"
Tom VANDENKENDELAERE,2023-10-04,NL,The proposed extension of glyphosate in the EU (debate),https://www.europarl.europa.eu/doceo/document/CRE-9-2023-10-04-INT-3-299-5000_NL.html,"  Tom Vandenkendelaere (PPE),  schriftelijk. – Ik sta achter het voorstel van de Europese Commissie om het gebruik van glyfosaat tijdelijk te verlengen. Dit voorstel is gebaseerd op het wetenschappelijk advies van de Europese Autoriteit voor voedselveiligheid, op basis van een zeer uitgebreide analyse en de vaststelling dat er geen kritieke problemen zijn voor de menselijke gezondheid als het middel op de juiste manier wordt gebruikt voor landbouwdoeleinden. Het blijft voor mij belangrijk dat landbouwers over voldoende instrumenten beschikken om ons lekker, gezond en duurzaam voedsel te produceren. Dit op voorwaarde dat het veilig kan, voor henzelf, voor de consumenten en voor de omwonenden. Bovendien speelt glyfosaat een belangrijke rol bij de evolutie naar ploegloos produceren.
Laat me echter wel duidelijk zijn: het is niet de bedoeling dat het gebruik van glyfosaat ieders hobby wordt. We moeten het bijvoorbeeld weghouden van speelplaatsen voor kinderen, schoolpleinen of parken. Daarom kijk ik uit naar de specifieke modaliteiten van het voorstel van de Commissie omtrent de verlenging.
"
Tom VANDENKENDELAERE,2023-09-12,NL,EU-Tunisia Agreement - aspects related to external migration policy (debate),https://www.europarl.europa.eu/doceo/document/CRE-9-2023-09-12-INT-2-104-0000_NL.html,"  Tom Vandenkendelaere (PPE).   – Voorzitter, commissaris, collega’s, het migratiepact heeft terecht de ambitie om de instroom van migranten weer beheersbaar te maken in de Unie. De versterking van de buitengrenzen speelt daarbij uiteraard een belangrijke rol, net als een effectief terugkeerbeleid. Maar ook samenwerking met derde landen is essentieel in ons migratiebeleid, uiteraard steeds met respect voor de rechten van degenen die aanspraak maken op bescherming. 
Het akkoord tussen de Unie en Tunesië is ten gronde een goed akkoord, maar nu moet er vooral ingezet worden op de volledige en de correcte invoering ervan. We hebben eigenlijk meer dergelijke akkoorden nodig om ervoor te zorgen dat mensen in de toekomst in eigen land of in eigen regio een toekomst zien, door onder meer gerichter te investeren in onderwijs en werkgelegenheid, door criminele smokkelnetwerken efficiënter aan te pakken. En het is alleen door die actieve en volgehouden samenwerking met die betreffende landen in alle relevante beleidsdomeinen dat we de instroom van migranten beheersbaar kunnen maken en op die manier ook ons migratiebeleid beheersbaar maken. 
En daarom spreek ik mijn steun uit voor dit akkoord.
"
Tom VANDENKENDELAERE,2023-09-12,NL,Single market emergency instrument (debate),https://www.europarl.europa.eu/doceo/document/CRE-9-2023-09-12-INT-2-179-0000_NL.html,"  Tom Vandenkendelaere (PPE).   – Voorzitter, commissaris, collega’s, onze interne markt is en blijft het fundament van onze Europese Unie. Het is onze beste garantie op welvaart en vooruitgang. En toch, en toch. 
Tijdens de COVID-crisis zagen we dat lidstaten in een paniekreactie op zichzelf terugplooiden en hun grenzen sloten. In Vlaanderen, bij ons, waren de grenzen met Nederland en Frankrijk afgesloten. Enkel via de hoofdwegen kon je met een geldige reden in een bepaalde periode slechts de grens over. Vrachtvervoer liep vertraging op en zelfs dodelijke ongevallen gebeurden in ellenlange grensfiles. De zogenaamde green lanes, commissaris, zorgden slechts gedeeltelijk voor een oplossing. 
Vandaar dat ik deze week voor dit noodinstrument voor de eengemaakte markt stem. Wat tijdens de COVID-19-crisis ad hoc en willekeurig gebeurde, krijgt nu een duidelijk rechtskader. Het aanleggen van strategische reserves, gezamenlijke aankopen, het opzetten van échte fast lanes en uniforme certificaten voor wie over de grens heen moet gaan werken. 
Collega’s, laat ons wel eventuele verplichte prioriteitsorders op bedrijven slechts als allerlaatste redmiddel inzetten en onder zeer strikte en duidelijke voorwaarden. Ik ben ervan overtuigd dat we op die manier met dit instrument een pak beter voorbereid zijn én meer weerbaar zijn om onze Europese interne markt te vrijwaren tijdens de volgende crisis.
"
Tom VANDENKENDELAERE,2023-09-12,NL,Ukrainian grain exports after Russia’s exit from the Black Sea Grain Initiative (debate),https://www.europarl.europa.eu/doceo/document/CRE-9-2023-09-12-INT-2-436-0000_NL.html,"  Tom Vandenkendelaere (PPE).   – Voorzitter, commissaris, collega’s, we zijn het er allemaal over eens dat de terugtrekking van Rusland uit de graandeal onverantwoordelijk is en het heeft andermaal de ernst en de onvoorspelbaarheid van deze oorlog getoond.
De zomeroogst in Oekraïne is positief en nu is het eigenlijk zaak, commissaris, om zo snel mogelijk die granen uit het land te krijgen en op de wereldmarkt te krijgen. Dit kan – zoals eerder besproken – via de weg of via het spoor, maar ook via bijkomende capaciteit op de Donau. Dat is niet alleen cruciaal voor landen in het zuiden die deze granen letterlijk broodnodig hebben, maar ook om de inputprijzen voor onze eigen Europese boeren te drukken.
Daarom pleit ik vandaag, commissaris, dat u zou komen met een plan om de grondstofprijzen in Europa echt onder controle te houden, ook als Rusland voor lange tijd nog dwarsligt en vasthoudt aan zijn agressie en onverantwoordelijkheid.
Het is erg positief dat wij als EU onze verantwoordelijkheid blijven nemen, maar we moeten ons ervoor hoeden dat wij niet als schuldigen aangeduid worden voor de gevolgen van onze verantwoordelijkheid.
"
Tom VANDENKENDELAERE,2023-09-12,NL,2022 Report on Türkiye (debate),https://www.europarl.europa.eu/doceo/document/CRE-9-2023-09-12-INT-2-479-0000_NL.html,"  Tom Vandenkendelaere (PPE).   – Voorzitter, commissaris, collega’s, Turkije is voor de EU een belangrijke strategische partner in meerdere beleidsdomeinen. De belangen van meer samenwerking rechtvaardigen een versterkt, maar wel kritisch engagement in onze relaties met dit land. En daarom moeten we werk maken, commissaris, van een sterk en dynamisch strategisch partnerschap, moeten we zoeken naar een nieuw samenwerkingskader waarin zowel Turkije als de EU meer baat, ja véél baat bij hebben.
Maar het perspectief van een Turks EU-lidmaatschap heeft geen grond onder de voeten. Nu niet, maar ook morgen niet. Zoveel is duidelijk. Het maatschappelijk draagvlak ontbreekt en de budgettaire draagkracht is eenvoudigweg niet daar. Los nog van het structurele deficit met betrekking tot de gebruikelijke toetredingscriteria. Laten we daarom als partners correct omgaan met elkaar en voluit investeren in een werkbaar alternatief waar beiden als partners duurzaam beter van worden.
"
Tom VANDENKENDELAERE,2023-09-11,NL,European Defence Industry Reinforcement through common Procurement Act (EDIRPA) (debate),https://www.europarl.europa.eu/doceo/document/CRE-9-2023-09-11-INT-1-073-5000_NL.html,"  Tom Vandenkendelaere (PPE),  schriftelijk. – De versterking van de industriële defensiebasis en de intensivering van de samenwerking in dit domein door middel van gemeenschappelijke aanbestedingen zijn noodzakelijk voor de versterking van de Europese defensie in haar geheel. De verordening draagt bij tot de bevordering van het concurrentievermogen en de efficiëntie van de Europese technologische en industriële defensiebasis (EDTIB), maar ook tot samenwerking tussen lidstaten, tot de vermindering van de bestaande versnippering, tot de vergroting van de interoperabiliteit en tot het vermogen om te voorzien in de meest dringende behoeften aan defensiematerieel. Ik juich het toe dat het budget is toegenomen in vergelijking met wat oorspronkelijk was voorzien. Ik onderschrijf ook nadrukkelijk de mogelijkheden in verband met extra steun voor projecten ter ondersteuning van Oekraïne en Moldavië en voor projecten waaraan kmo’s en zogenoemde midcapbedrijven deelnemen. Ten slotte wil ik er graag aan herinneren dat het hier om een wetgevingsinitiatief voor de korte termijn gaat, en dat even sterk zal moeten worden ingezet op de bevordering van projecten voor ontwikkeling en gemeenschappelijke aankopen op het gebied van defensie voor de lange(re) termijn, met name het Europees defensie-investeringsprogramma (EDIP).
"
Tom VANDENKENDELAERE,2023-07-12,NL,"Conclusions of the European Council meeting of 29-30 June 2023, in particular the recent developments in the war against Ukraine and in Russia (debate)",https://www.europarl.europa.eu/doceo/document/CRE-9-2023-07-12-INT-3-045-0000_NL.html,"  Tom Vandenkendelaere (PPE).   – Voorzitter, commissaris, de oorlog in Oekraïne toont voortdurend aan hoezeer de NAVO en de samenwerking tussen de EU en de NAVO essentieel zijn voor de veiligheid van onze burgers. Veiligheid is nu een beleidsprioriteit van de eerste orde en het trans-Atlantische partnerschap vormt de basis waarop ons veiligheidsbeleid effectief wordt ingevuld. De steun aan Oekraïne staat bovenaan de politieke agenda van zowel de EU als de NAVO. En die steun is duidelijk fundamenteel en veelzijdig.
Een van de grotere uitdagingen op langere termijn is het voorzien in werkbare veiligheidsgaranties voor Oekraïne. Zowel in de Europese Raad als op de NAVO-top zijn of worden engagementen daartoe uitgesproken. In opvolging van de Europese Raad bereidt de EDEO nu een beleidsdocument voor en in Vilnius zou de G7 vandaag met een verklaring komen waar ook andere landen zich bij kunnen aansluiten. Dat moeten we absoluut toejuichen.
Dat onze politieke leiders zowel in EU- als in NAVO-verband nadrukkelijk verbintenissen uitspreken over de veiligheid van Oekraïne is erg belangrijk, omdat ze inspelen op reële noden, omdat ze een nieuwe impuls geven aan de versterking van de zo nodige Europese defensie, omdat ze een bijkomende investering zijn in de samenwerking tussen beide organisaties – EU en NAVO – en ook in het trans-Atlantische partnerschap, en omdat ze een aanzet zijn tot een nieuwe veiligheidsarchitectuur die vrede en stabiliteit in Europa moet blijven vrijwaren in de toekomst.
"
Tom VANDENKENDELAERE,2023-07-11,NL,Nature restoration (debate),https://www.europarl.europa.eu/doceo/document/CRE-9-2023-07-11-INT-2-108-9375_NL.html,"  Tom Vandenkendelaere (PPE),  schriftelijk. – Collega’s, als rentmeesters willen wij, christendemocraten, zorg dragen voor onze natuur, laat dat duidelijk zijn, maar voor mij en mijn partij gaat het commissievoorstel inzake de natuurherstelwet veel te ver. Het fundament van het voorstel is problematisch: het gaat verder dan de internationale afspraken uit Montréal. De pijnpunten waren van bij het begin duidelijk: verregaande landbouwdoelstellingen bovenop het GLB, juridische onzekerheid voor vergunningen in landbouw, industrie en woningenbouw zonder flexibiliteit voor sterk verstedelijkte, verharde en dichtbevolkte regio’s. Dit zonder enige garantie op compensatie voor getroffen landeigenaars en landbouwers.
Terwijl we in Vlaanderen en Nederland moeite hebben om de doelstellingen uit de habitatrichtlijn waar te maken, zou deze natuurherstelwet nog ambitieuzere natuurdoelstellingen juridisch vastbeitelen. Met de stikstofcrisis vers in het geheugen, tekenen we geen blanco cheque die potentieel als een boemerang terugkomt over een tiental jaar. Als het de Commissie écht menens is om de Europese natuur te herstellen dan gaat ze in gesprek met de verschillende sectoren en neemt ze de bezorgdheden op in de tekst. Laten we hopen dat we in de trialogen deze tekst kunnen verfijnen en juridisch sluitend kunnen maken zodat we onze Vlaamse natuur verder kunnen herstellen op een haalbare en realistische manier.
"
Tom VANDENKENDELAERE,2023-07-11,NL,Relations with the Palestinian Authority (debate),https://www.europarl.europa.eu/doceo/document/CRE-9-2023-07-11-INT-2-377-0000_NL.html,"  Tom Vandenkendelaere (PPE).   – Voorzitter, collega’s, commissaris, om geloofwaardig te zijn en impact te hebben in haar ambities om bij te dragen tot een duurzame oplossing van het conflict tussen Israël en de Palestijnen, moet de Unie evenwichtig zijn in haar standpunten en optreden, en dus ook in haar kritiek. 
Onze kritiek op het nederzettingenbeleid van Israël kan moeilijk duidelijker zijn, kan moeilijk luider klinken. Maar ook tegenover de Palestijnse Autoriteit moeten we kunnen zeggen waar het op staat: kritiek die onontbeerlijk is om de kansen op duurzame vrede te bevorderen en die vooral de Palestijnen zelf ten goede moet komen, want zij hebben er alle belang bij dat de internationale gemeenschap geen vrede neemt met het gebrek aan democratische legitimiteit, met verdeeld of ontbrekend leiderschap, met gebrek aan transparantie en problemen zoals corruptie, en met de nefaste rol van terroristische organisaties. 
Met aandrang nemen we het lot van de Palestijnen ter harte, maar niet door carte blanche te geven aan hun leiders.
"
Tom VANDENKENDELAERE,2023-06-13,NL,Artificial Intelligence Act (debate),https://www.europarl.europa.eu/doceo/document/CRE-9-2023-06-13-INT-2-194-9687_NL.html,"  Tom Vandenkendelaere (PPE),  schriftelijk. – Europa kiest resoluut voor ethisch verantwoorde AI. Dit staat in groot contrast met de VS waar innovatie vaak neigt naar een online Wilde Westen en China waar controle over burgers de overhand dreigt te krijgen. Europa kiest voor een wettelijk kader dat innovatie bevordert voor bedrijven én de grondrechten van burgers beschermt. Een moeilijk evenwicht, maar een waarvan ik vind dat deze wetgeving dat bereikt. 
Het Europees Parlement wil bovendien ook nu al de kans grijpen om generatieve AI te reguleren. We pleiten ervoor om generatieve AI zoals ChatGPT niet allemaal over dezelfde kam te scheren en automatisch als hoog risico te classificeren maar als een tussencategorie met bijkomende transparantieverplichtingen. In het geval dat generatieve AI toch voor risicovolle toepassingen wordt ingezet die de gezondheid van de mensen zou kunnen schaden of fundamentele rechten zou schenden, worden er extra veiligheidsgrendels ingebouwd. Waar ik echter niet achter sta, is een volledig verbod op realtimegezichtsherkenning in de publieke ruimte. In zeer uitzonderlijke gevallen moet dit wel mogelijk zijn, mits na voorafgaande rechterlijke toestemming en beperkt in de tijd en ruimte. Denk aan het opsporen van een vermist kind of een terrorist die na een aanslag op de loop is.
"
Tom VANDENKENDELAERE,2023-06-13,NL,Ensuring food security and the long-term resilience of EU agriculture (debate),https://www.europarl.europa.eu/doceo/document/CRE-9-2023-06-13-INT-2-470-0000_NL.html,"  Tom Vandenkendelaere (PPE).   – Voorzitter, ik wil rapporteur Marlene Mortler van harte feliciteren met dit verslag, dat talloze belangrijke aanbevelingen bevat om de betaalbaarheid en beschikbaarheid van voedsel op korte en lange termijn te garanderen.
Ik wil er niettemin één ding uitlichten: de “sociaal-economische jongelandbouwerstoets”. Op 26 september protesteerden jonge landbouwers uit Vlaanderen en Nederland op het Luxemburgplein voor het Parlement en pleitten zij voor deze jongelandbouwerstoets. Krap negen maanden later is dit verslag opgesteld, waarin de Commissie duidelijk wordt verzocht bij elk toekomstig voorstel voor landbouw-, klimaat- of milieuwetgeving de sociaal-economische gevolgen ervan voor jonge landbouwers in kaart te brengen. Dit noem ik beleid maken: niet over landbouwers heen, maar samen met onze landbouwers. Laten we daar een voorbeeld aan nemen.
"
Tom VANDENKENDELAERE,2023-05-31,NL,Breaches of the Rule of law and fundamental rights in Hungary and frozen EU funds (debate),https://www.europarl.europa.eu/doceo/document/CRE-9-2023-05-31-INT-1-162-7500_NL.html,"  Tom Vandenkendelaere (PPE),  schriftelijk. – Hongarije en Polen zijn al lang een doorn in het oog van Europa. Er wordt onvoldoende vooruitgang geboekt om de rechtsstaat te respecteren. Hoewel Polen en Hongarije zogenaamd stappen vooruitzetten om aan de Europese eisen inzake de rechtsstaat te voldoen, zodat ze hun deel van het Europees budget kunnen claimen, blijft de situatie zorgwekkend.
De laatste Poolse ontwerpwet om Russische beïnvloeding tegen te gaan, viseert vooral de eliminatie van de oppositie. De manier waarop Europees geld in Hongarije systematisch misbruikt wordt bij de aanbesteding van openbare projecten, kwam recent weer aan het licht. En toch blijven de lidstaten treuzelen om het stemrecht van Polen en Hongarije in de Raad op te schorten. Voor het Europees Parlement staat de geloofwaardigheid van Europa op het spel met de aankomende EU-voorzitterschappen van Hongarije en Polen.
Eén zaak is duidelijk: zolang de Hongaarse en Pools overheden niet de maatregelen uitvoeren die de Europese Commissie eist, blijven EU-fondsen bevroren tot nader orde. Daarom stemde ik voor deze resolutie, die alle misstappen op het vlak van de rechtsstaat in Hongarije en Polen in het licht van hun aankomend voorzitterschap opnieuw aan de kaak stelt.
"
Tom VANDENKENDELAERE,2023-05-10,NL,The role of farmers as enablers of the green transition and a resilient agricultural sector (continuation of debate),https://www.europarl.europa.eu/doceo/document/CRE-9-2023-05-10-INT-3-085-0000_NL.html,"  Tom Vandenkendelaere (PPE).   – Voorzitter, commissaris, collega’s, laat mij spreken over de natuurherstelwet. Artikel 14 van dat voorstel vraagt boeren om 10 % van hun landbouwgrond uit productie te halen. Voor Vlaanderen loopt dit op tot bijna 15 %. Dat zijn 172 000 hectare vruchtbare grond aan 100 000 EUR per hectare in mijn streek. Rekent u dat zelf uit.
Deze wet houdt geen rekening met de dichtbevolkte context van Vlaanderen en daarom steunen we met CD&V geen beleid dat voedselproductie doet afnemen, dat een stikstofcrisis XXL veroorzaakt bij ons, en dat de boerenstiel in Vlaanderen uiteindelijk op de helling zet.
De Europese Commissie heeft geen enkele moeite gedaan om de gevolgen van die wetgeving in kaart te brengen. Minder rendabiliteit, meer onzekerheid voor de boer, en op het einde van de rit nog minder boeren die eraan willen beginnen. Het huiswerk moet u opnieuw doen, beste Europese Commissie, zodat u tot dezelfde conclusie kan komen die wij al lang vaststellen op het terrein. Boeren willen echt wel de groene transitie maken, maar enkel op voorwaarde dat er voorspelbare, stimulerende en haalbare wetgeving komt.
"
Tom VANDENKENDELAERE,2023-05-09,NL,Empowering consumers for the green transition (debate),https://www.europarl.europa.eu/doceo/document/CRE-9-2023-05-09-INT-2-435-0000_NL.html,"  Tom Vandenkendelaere (PPE).   – Voorzitter, commissaris, collega’s, bedrijven – en ik denk in het bijzonder aan kmo’s – staan aan de basis van onze transitie naar een duurzamer economisch model. Maar als consument is het vandaag bijzonder moeilijk om een inschatting te maken welke bedrijven die transitie op een waarachtige manier maken. Als consument beschik je niet altijd over de nodige informatie om een duurzame en milieubewuste keuze te maken.
Nochtans hebben consumenten het recht om te weten hoelang een product zou moeten meegaan of wat de eventuele herstelmogelijkheden zijn. Door de consument goed te informeren en te behoeden voor misleidende informatie, kan die zelf de keuze maken die hem het best past en zo de markt ook een bepaalde richting uit doen gaan. En collega’s, de wereld staat bovendien niet stil. Daarom is het belangrijk dat de lijst van oneerlijke handelspraktijken inderdaad aangevuld wordt. Vage milieuclaims, opzettelijk ingebouwde veroudering en ongefundeerde duurzaamheidsscores moeten echt tot het verleden horen. Dit vergroot trouwens ook het gelijke speelveld tussen onze bedrijven.
Dit voorstel zet terecht de consumenten centraal, collega’s. Maar om te eindigen waar ik begon: we mogen de bedrijven in dit hele verhaal niet vergeten. Ik verwacht dan ook, commissaris, van u duidelijke richtsnoeren, zodat de uitvoering van die regelgeving zo vlot mogelijk kan verlopen. Enkel op die manier kan dit voorstel een win—win worden voor consumenten en bedrijven die mee vooruit willen in deze groene transitie.
"
Tom VANDENKENDELAERE,2023-05-08,NL,"Schools scheme for fruit, vegetables, milk and dairy products (short presentation)",https://www.europarl.europa.eu/doceo/document/CRE-9-2023-05-08-INT-1-169-7500_NL.html,"  Tom Vandenkendelaere (PPE),  schriftelijk. – Op 1 september mocht ik appels uitdelen in de basisschool van mijn kinderen om de EU-schoolregeling in de kijker te zetten. In het lokale beleid volgden nadien initiatieven om kinderen eenmaal per week vers fruit of groenten als tussendoortje aan te bieden bij intekenende scholen. De rugwind voor de Europese schoolregeling was nog nooit zo gunstig, als het ware. Terecht vraagt dit verslag daarom een hoger budget voor de EU-schoolregeling voor groenten, fruit en melk (en waar nodig alternatieven) zodat meer Europese scholen en leerlingen hiervan kunnen genieten. De producten zelf zijn echter één ding, het duurzaam delen van kennis rond gezonde voeding is even belangrijk en daarom is het terecht dat een deel van de middelen voor onderwijs voorzien zijn. In de toekomst kan ik alleen maar hopen dat de administratieve drempel voor scholen om hieraan mee te doen nog verder verlaagd kan worden, om een maximale deelname van Europese scholen te betrachten.
"
Tom VANDENKENDELAERE,2023-04-17,NL,Sustainable carbon cycles (short presentation),https://www.europarl.europa.eu/doceo/document/CRE-9-2023-04-17-INT-1-219-5000_NL.html,"  Tom Vandenkendelaere (PPE),  schriftelijk. – Met dit verslag over duurzame koolstofcycli vragen we vanuit het Parlement een robuust kader voor koolstofcertificaten. Via technieken zoals koolstoflandbouw kunnen we landbouwgronden in de Europese Unie immers uitspelen als een troef in de strijd tegen klimaatverandering. Daarbij is het wel van essentieel belang om er een verdienmodel aan te verbinden dat écht iets oplevert voor de boeren. Dit initiatief mag niet vervellen tot louter een extra verplichting bovenop alle bestaande verplichtingen uit het gemeenschappelijk landbouwbeleid of de “van boer tot bord”-strategie. Met dit voorstel van zogenaamde “koolstofkredieten” kunnen we werk maken van een certificering voor koolstofopslag in onder meer landbouwgronden die werkt voor de boer op het veld. Alleen als we daarin slagen en op die manier een stimulans creëren om technieken toe te passen die meer koolstof uit de lucht opslaan, levert dit voorstel voordelen op voor natuur én boer.
"
Tom VANDENKENDELAERE,2023-03-16,NL,"European Citizens’ Initiative ""Save bees and farmers! Towards a bee-friendly agriculture for a healthy environment"" (debate)",https://www.europarl.europa.eu/doceo/document/CRE-9-2023-03-16-INT-4-064-0000_NL.html,"  Tom Vandenkendelaere (PPE).   – Voorzitter, commissaris, collega’s, ik vind het resoluut positief dat burgers mee onze agenda kunnen bepalen, want burgerinitiatieven dwingen ons om met elkaar in debat te gaan, en dat kan een aanzet zijn om beleid te maken. Democratische vernieuwing met duidelijk potentieel. Maar tegelijk bewijst het instrument dat het onze plicht als beleidsmakers is om nadien met realiteitszin wetgeving uit te werken en daarbij verschillende belangen in de weegschaal te brengen. Burgerinitiatieven mogen ambitieuze voorstellen lanceren. Wij moeten de effecten ervan op onze natuur, op onze voedselproductie, op het sociaal-economisch welzijn van onze boeren – en eigenlijk het bredere plaatje – in acht nemen. 
Ik mis vandaag in het debat een beetje nuance. De cijfers van de Commissie over pesticiden zijn duidelijk. Het gebruik en het risico van chemische pesticiden vermindert ieder jaar. Als we bijvoorbeeld inzoomen op een land als België, dan noteren we duidelijke vooruitgang in vergelijking met de jaren 2015-2017. 
Laten we dus ten eerste samen met de boeren verder werken met een haalbaar en realistisch traject om de negatieve effecten van pesticidengebruik verder terug te dringen. Laten we daarnaast ook kijken naar minder schadelijke, maar ook betaalbare alternatieven en gebruikmaken van het potentieel van nieuwe gentechnieken. En laten we ten slotte voor de bestuivers ook verder kijken dan louter pesticidengebruik. Als we de bestuivers willen beschermen, dan moeten we bijvoorbeeld ook kijken naar de impact van de Aziatische hoornaar, die meer en meer een uitdaging wordt voor onze boeren.
"
Tom VANDENKENDELAERE,2023-03-14,NL,Question Time (VPC/HR) - Strengthening the Trans-Atlantic ties in an ever challenging multilateral world,https://www.europarl.europa.eu/doceo/document/CRE-9-2023-03-14-INT-2-251-0000_NL.html,"  Tom Vandenkendelaere (PPE).   – Mijnheer de hoge vertegenwoordiger, welkom in dit vragenuurtje over het trans-Atlantische partnerschap. 
Multilateralisme en internationaal recht horen heel hoog op de trans-Atlantische agenda te staan en het gezag en de werking van de VN moeten natuurlijk worden gevrijwaard door hervormingen waar de trans-Atlantische partners de motor van moeten zijn. Maar waar de VN structureel tekortschiet, bijvoorbeeld op het vlak van vredeshandhaving in bepaalde regio’s van de wereld, daar mogen wij als trans-Atlantische partners niet blijven toekijken, als internationale gemeenschap die in gebreke blijft. Een schrijnend voorbeeld daarvan, mijnheer de hoge vertegenwoordiger, is Oost-Congo, waar de situatie voor de lokale bevolking wegens geweld compleet dramatisch en uitzichtloos geworden is, en waar wij, als Europese Unie, maar ook als trans-Atlantische partners, de ambitie moeten hebben om toch meer te doen en niet in gebreke te blijven. 
Vandaar mijn vraag aan u, mijnheer de hoge vertegenwoordiger: is de situatie in Oost-Congo voorwerp van overleg en samenwerking met de Verenigde Staten en worden er in dit verband initiatieven overwogen? 
"
Tom VANDENKENDELAERE,2023-03-14,EN,Question Time (VPC/HR) - Strengthening the Trans-Atlantic ties in an ever challenging multilateral world,https://www.europarl.europa.eu/doceo/document/CRE-9-2023-03-14-INT-2-253-0000_EN.html,"  Tom Vandenkendelaere (PPE).   – The question to the High Representative was if, in the transatlantic dialogue with the United States, you have discussed the topic of Eastern Congo, which is a dramatic situation, or where dramatic events are unfolding?
"
Tom VANDENKENDELAERE,2023-03-14,NL,Question Time (VPC/HR) - Strengthening the Trans-Atlantic ties in an ever challenging multilateral world,https://www.europarl.europa.eu/doceo/document/CRE-9-2023-03-14-INT-2-255-0000_NL.html,"  Tom Vandenkendelaere (PPE).   – Ja, korte opvolging. Dit gaat misschien – inderdaad – niet concreet over het thema Oost-Congo, maar gaat er eerder over of de VS en de Europese Unie actief werken aan hervorming van de VN, daar waar het precies nodig is, bijvoorbeeld bij vredeshandhaving in gebieden waar het vandaag niet gebeurt. 
"
Tom VANDENKENDELAERE,2023-03-14,NL,Implementation report on the Agreement on the withdrawal of the UK from the EU - The Windsor Framework (debate),https://www.europarl.europa.eu/doceo/document/CRE-9-2023-03-14-INT-2-467-7500_NL.html,"  Tom Vandenkendelaere (PPE),  schriftelijk. – Onder voorbehoud van verwachte bevestiging door de Raad, maakt het akkoord dat onlangs werd bereikt tussen de Europese Commissie en de Britse regering – het zogenaamde Windsor-kader – de volledige uitvoering van het terugtrekkingsakkoord en de handels- en samenwerkingsovereenkomst mogelijk. We juichen dit akkoord toe. Het opent vele perspectieven voor de nieuwe betrekkingen tussen de EU en het VK. De handels- en samenwerkingsovereenkomst heeft immers veel potentieel, dat in het belang van beide partners zo goed mogelijk moet worden aangesproken, weliswaar met inachtneming van twee rode lijnen die door de Commissie werden verwoord: de overeenkomst mag zelf niet worden veranderd en er kunnen geen nieuwe initiatieven worden genomen die niet reeds voorzien zijn in de overeenkomst.
Ik ben erg ingenomen met de uitzondering die in toepassing van deze laatste regel wordt gemaakt voor een bijkomende structurele samenwerking op het gebied van buitenlands beleid, met inbegrip van veiligheids- en defensiebeleid. Het belang hiervan heb ik al meermaals beklemtoond, en dat daar nu de nodige bedding voor wordt gecreëerd, verdient alle aandacht en ondersteuning. In het licht van de huidige geopolitieke context en van de uitdagingen en dreigingen waar we op wereldschaal mee worden geconfronteerd, spreekt dit initiatief duidelijk genoeg voor zichzelf.
"
Tom VANDENKENDELAERE,2023-02-16,NL,Availability of fertilisers in the EU (debate),https://www.europarl.europa.eu/doceo/document/CRE-9-2023-02-16-INT-4-090-0000_NL.html,"  Tom Vandenkendelaere (PPE).   –Voorzitter, commissaris, collega’s, we mogen niet onderschatten in wat voor realiteit vele boeren vandaag werken en leven. We spreken hier vandaag over de extreme prijzen voor kunstmest. Voor velen van ons is dit gewoon een dossier als een ander. Maar aan de keukentafels van de landbouwers gaat dit over veel meer. Voor sommigen gaat dit over de energiefactuur van het gezin of het bekostigen van de studies van de kinderen. Voor anderen zelfs over het voortbestaan van hun bedrijf en van hun passie.
De voorbije weken ben ik met veel boeren in gesprek gegaan tijdens spreekavonden. Als ik dan ’s avonds weer naar huis rijd, besef ik telkens opnieuw dat vele mensen terecht en echt hun moed aan het verliezen zijn. Door de huidige marktsituatie, inderdaad, maar zeker ook door de vele wetgeving die op hen afkomt. Jongeren stappen niet meer in de stiel. Ouders raden hun kinderen af om nog boer te worden, met alle gevolgen van dien voor onze Europese voedselproductie, zowel op korte als op lange termijn.
Laten we daarom eens werk maken van een beleid dat inderdaad ambitieus is op het vlak van klimaat en biodiversiteit, maar dat wel op wetenschap gebaseerd is en oog heeft voor de haalbaarheid ervan bij de boer, op het veld en in de stal. Het gaat me eigenlijk niet alleen om de boeren, hun gezinnen of hun mentaal welzijn, dat inderdaad diep in het rood staat. Het gaat over wat wij allemaal vandaag, maar ook morgen en overmorgen, op ons bord willen hebben. En ja, RENURE is een voorbeeld van iets waarmee we zowel het klimaat als de biodiversiteit kunnen vooruithelpen en tegelijk de boeren ondersteunen.
Dus, commissaris, maak er alstublieft werk van.
"
Tom VANDENKENDELAERE,2023-02-14,NL,CO2 emission standards for cars and vans (debate),https://www.europarl.europa.eu/doceo/document/CRE-9-2023-02-14-INT-2-097-7500_NL.html,"  Tom Vandenkendelaere (PPE),  schriftelijk. – Het Europees Parlement stemde over het akkoord over nieuwe doelstellingen inzake CO2-emissiereductie van auto’s en bestelwagens. Dit dossier maakt deel uit van de Europese Green Deal om de groene transitie in Europa mogelijk te maken. Met dit “Fit for 55”-akkoord wordt de weg naar een klimaatneutraal Europa straks tot op onze oprit zichtbaar. Er werd hierover reeds een akkoord gevonden tussen het Europees Parlement, de Europese Commissie en de lidstaten in oktober 2022 en nu werd dit akkoord in de plenaire stemming bevestigd.
Concreet legt de nieuwe wetgeving een reductiedoelstelling van 100 % op tegen 2035. Dat wil zeggen dat nieuwe auto’s en bestelwagens die verkocht worden in de EU, vanaf dan niet meer op een fossiele brandstofmotor zullen mogen rijden. Vlaanderen heeft echter nog ambitieuzere doelstellingen. Volgens het Vlaams klimaatplan begint de uitfasering in 2029. Dit is één van onze belangrijkste hefbomen om de CO2-uitstoot te verminderen en elektrische wagens betaalbaarder te maken. Daarom steunt CD&V deze wetgeving.
"
Tom VANDENKENDELAERE,2023-02-02,NL,Preparation of the EU-Ukraine Summit (debate),https://www.europarl.europa.eu/doceo/document/CRE-9-2023-02-02-INT-2-068-5000_NL.html,"  Tom Vandenkendelaere (PPE),  schriftelijk. – Dinsdag laatstleden vond in de Subcommissie veiligheid en defensie een debat plaats over het Kyiv Security Compact, waarbij de vraag werd gesteld hoe we de lidstaten op regeringsniveau kunnen bewegen tot nog verdere stappen in de ondersteuning van Oekraïne. De vraag is terecht, want het zijn vooral zij die een verschil kunnen maken. Maar evengoed moeten we ervoor zorgen dat tussen het Parlement en de Raad geen hinderlijke kloof ontstaat in de positionering tegenover Oekraïne. 
Er werd met het oog op de top van morgen ook opgeroepen om opnieuw nadrukkelijke steun uit te spreken voor het Compact. Ik onderschrijf deze oproep met dien verstande dat dit engagement gedragen moet blijven door actieve betrokkenheid van en eensgezindheid tussen de trans-Atlantische partners, in de eerste plaats de VS. Eenheid blijft hier dus het sleutelwoord, zowel binnen de Unie als binnen het trans-Atlantisch partnerschap.
"
Tom VANDENKENDELAERE,2023-02-01,NL,Transparency and targeting of political advertising (debate),https://www.europarl.europa.eu/doceo/document/CRE-9-2023-02-01-INT-1-115-0000_NL.html,"  Tom Vandenkendelaere (PPE).   – Voorzitter, commissaris, collega’s, transparantie en duidelijke regels zullen voortaan duidelijkheid scheppen over wie politieke advertenties sponsort, waarom gebruikers ze te zien krijgen, en meer toegang geven tot gegevens voor onderzoeksjournalistiek. Vorige maand nog hebben Vlaamse onderzoekers aangetoond dat politieke partijen in mijn land recordbedragen uitgeven aan advertenties op sociale media en daarmee veruit de koploper zijn in de Europese Unie. 
Met het akkoord waarover we morgen stemmen, kunnen we een einde maken aan het tijdperk waarbij socialemediaplatformen ongevraagd – en vaak ook ongeweten bij de gebruikers – enorme hoeveelheden data van kiezers verzamelen om zo toe te laten stemgedrag te beïnvloeden, of erger nog, om groepen mensen tegen elkaar op te zetten. Politieke advertenties gericht op minderjarigen of gebaseerd op gevoelige gegevens horen echt niet thuis in de Europese Unie. 
Ik ben ervan overtuigd dat dit een belangrijke stap vooruit zal zijn om onze democratieën beter te beschermen in de aanloop naar alle verkiezingen in 2024. Lokaal, regionaal, nationaal en Europees.
"
Tom VANDENKENDELAERE,2023-01-19,NL,The Global Gateway Initiative (debate),https://www.europarl.europa.eu/doceo/document/CRE-9-2023-01-19-INT-4-061-0000_NL.html,"  Tom Vandenkendelaere (PPE).   – Voorzitter, commissaris, collega’s. De operationele prioriteiten van het Global Gateway-initiatief voor dit jaar zijn vastgelegd. Het nodige budget is voorhanden en de institutionele omkadering en het management zijn ondertussen werkbaar geworden. Laat ons eerlijk zijn, het heeft tijd gekost om de strategie uit te rollen maar ze lijkt nu qua uitvoering goed en wel vertrokken. We juichen dat toe, maar we willen nu vooral dat de aandacht ook groot blijft voor deze strategie, in woord en daad. Ik bedoel daarmee dat het politieke draagvlak er is, maar dat het er nu op aankomt om alle aandeelhouders blijvend te sensibiliseren en ook te mobiliseren, alle betrokken instellingen op het Europese niveau met elkaar verbonden te houden en de lidstaten in de private sector actief betrokken te houden. 
Deze connectiviteits- en investeringsstrategie van de Unie is een bijzonder ambitieuze en erg belangrijke onderneming met bovendien een uitgesproken geopolitiek karakter. We willen terecht een sterke speler zijn op mondiaal niveau. Welnu, dan hebben we daar ook de juiste instrumenten voor nodig. Reden waarom we in deze strategie moeten investeren met alle mogelijke middelen. 
Net zoals we strategisch onafhankelijker willen worden van derde landen, maken we onszelf ook sterker door meer en beter samen te werken met partners en bondgenoten. De paradox is interessant, maar leert ons vooral dat het Global Gateway-initiatief essentieel onderdeel is van ons gemeenschappelijk buitenlands beleid uiteindelijk, met inbegrip van de veiligheidsaspecten. 
Ik wens daarom uitdrukkelijk dat de strategie rekening houdt met uitdagingen die verband houden met de systemische rivaliteiten op wereldschaal in het algemeen en uiteraard met de Russische oorlog tegen Oekraïne in het bijzonder. Ik denk daarbij in de eerste plaats aan de landen van de Westelijke Balkan en aan onze partners van de oostelijke én van onze zuidelijke grensregio’s. 
"
Tom VANDENKENDELAERE,2023-01-18,NL,Terrorist threats posed by far-right extremist networks defying the democratic constitutional order (debate),https://www.europarl.europa.eu/doceo/document/CRE-9-2023-01-18-INT-3-260-0000_NL.html,"  Tom Vandenkendelaere (PPE).   – Voorzitter, collega’s, commissaris, vorige maand zagen we de grootste antiterreuroperatie in de Duitse geschiedenis. Meer dan vijftig verdachten werden onderzocht over de geplande gewapende aanval op de Reichstag, het hart van de Duitse parlementaire democratie. Het doet denken aan wat we in onze geschiedenisboeken gelezen hebben en lezen over 1933, toen de Reichstag ook brandde en de nazi's de macht overnamen. Het roept ook herinneringen op aan de bestorming van het Capitool en de parallellen met de bestorming van de regeringsgebouwen in Brazilië de afgelopen weken zijn ook niet ver weg te denken.
Eén zaak hebben ze gemeenschappelijk. Het toont aan hoezeer onze democratie onder druk staat. De afgelopen jaren prolifereerde de schimmige extreemrechtse Reichsbürger-organisatie enorm. Maar ook de politieke volatiliteit, kwaadaardige buitenlandse inmenging en de stijgende online-desinformatie rondom ons hebben geprolifereerd. Het zorgt ervoor dat de wereld waarin we leven gekenmerkt wordt door onzekerheid, kwetsbaarheid en onvoorspelbaarheid en dat we er vaker dan we wensen aan herinnerd worden dat democratie géén verworven zaak is, dat voor sommigen politiek geweld écht een reële optie is. Een zorgelijke evolutie, inderdaad.
Elke vorm van extremisme in het politieke spectrum is even slecht. Links en rechts, offline en online. De bescherming van onze constitutionele democratieën staat voorop, net zoals onze steun voor nauwe en betere samenwerking tussen inlichtingendiensten, politie en justitie, zowel op nationaal als op Europees niveau, om te voorkomen dat Europa vanbinnen en vanbuiten uit bedreigd kan worden door destabilisering.
"
Tom VANDENKENDELAERE,2023-01-17,NL,Consumer protection in online video games: a European Single Market approach (debate),https://www.europarl.europa.eu/doceo/document/CRE-9-2023-01-17-INT-2-135-0000_NL.html,"  Tom Vandenkendelaere (PPE).   – Voorzitter, commissaris, collega’s, een aantal maanden geleden zijn we er hier in geslaagd om met de Digital Services Act de wereld van onlineplatformen een pak veiliger te maken voor de consument en zeker voor minderjarigen. Vandaag stel ik vast dat die bescherming in de Europese gamingindustrie nog onvoldoende is. De zogenaamde in-game aankopen, of inderdaad de lootboxes die hier vandaag al veel aangehaald werden, zijn vaak misleidend en neigen in bepaalde gevallen zelfs naar agressieve marktpraktijken. Zo worden onze kinderen en jongeren op een niet-transparante en manipulatieve manier, zonder dat ze het zelf weten, verleid tot ondoordachte betalingen. Nochtans is de gamingindustrie een belangrijke digitale speler. Goed voor innovatie vooral, maar ook voor jobs en economische welvaart in de EU. Commissaris, met dit verslag vragen we u om samen met de sector aan de slag te gaan rond de bescherming van de consument zonder overdreven betutteling. Laat ons daar duidelijk over zijn, maar met voldoende bescherming voor vooral de minderjarigen. 
"
Tom VANDENKENDELAERE,2023-01-17,NL,Question Time (Commission) - Food price inflation in Europe,https://www.europarl.europa.eu/doceo/document/CRE-9-2023-01-17-INT-2-208-0000_NL.html,"  Tom Vandenkendelaere (PPE).   – Voorzitter, commissaris, bedankt voor uw aanwezigheid, want iedereen die inflatie zegt, die zegt meteen energieprijzen. Maar we moeten inderdaad ook zeker over de voedselprijzen durven spreken – u haalde het zelf al aan. Nu, hoe de voedselprijzen gestegen zijn, daarbij kunnen we inderdaad kijken naar de symptomen, maar we moeten zeker ook durven kijken naar de grondoorzaken. Bij voedselprijzen en de inflatie gaat het vooral – denk ik – over kunstmest en veevoeder. Prijzen die absoluut de pan uit swingen vandaag. We weten het: bij zowel veevoeder als kunstmest zijn we heel erg afhankelijk van de invoer uit derde landen, uit niet-EU-landen. De staats- en regeringsleiders hebben in een verklaring van Versailles gezegd dat we onafhankelijker moeten worden van die derde landen voor onze invoer. Men heeft zelfs opgeroepen tot het naar voren brengen van een Europese eiwitstrategie. Mijn vraag is dan ook aan u: heeft de Commissie al rond die Europese eiwitstrategie gewerkt en zo ja, wanneer mogen we dat voorstel van u verwachten? 
"
Tom VANDENKENDELAERE,2023-01-17,NL,Question Time (Commission) - Food price inflation in Europe,https://www.europarl.europa.eu/doceo/document/CRE-9-2023-01-17-INT-2-210-0000_NL.html,"  Tom Vandenkendelaere (PPE).   – Voorzitter, commissaris, u sprak over kunstmest en inderdaad: ik kijk uit naar uw actieplan rond geïntegreerd nutriëntenbeheer en of daar plaats zal zijn voor RENURE-producten. Maar ik vroeg u heel specifiek over de timing van uw Europese eiwitstrategie. Ik hoopte van u daarop een antwoord te krijgen. 
"
Tom VANDENKENDELAERE,2023-01-17,NL,Implementation of the common foreign and security policy - annual report 2022 - Implementation of the common security and defence policy - annual report 2022 (debate),https://www.europarl.europa.eu/doceo/document/CRE-9-2023-01-17-INT-2-290-0000_NL.html,"  Tom Vandenkendelaere,  rapporteur. – Voorzitter, geachte vicevoorzitter en hoge vertegenwoordiger, collega’s, vorig jaar is een bijzonder jaar geweest op het gebied van veiligheids- en defensiebeleid. Een jaar waarin de Russische agressie tegen Oekraïne letterlijk en figuurlijk geen grenzen kende. Een jaar waarin geopolitiek terug was van eigenlijk nooit weggeweest. Een jaar van toenemende strategische en zelfs systemische rivaliteiten. Een jaar waarin we leerden wat het kan betekenen letterlijk te moeten vechten voor de waarden waarvoor wij staan en die wij zo hoog in het vaandel dragen: democratie en rechtsstatelijkheid, fundamentele rechten en vrijheden, internationaal recht en multilateralisme. 
Maar ook een jaar van vooruitgang om naast welvaart ook de veiligheid van onze burgers te vrijwaren. Een jaar van het besef dat we voor onze veiligheid veel meer moeten doen. Een jaar waarin de zin van Europese samenwerking heel makkelijk te begrijpen valt, omdat de nood daaraan veel meer wordt aangevoeld. Een jaar ook van stevige stappen op weg naar een sterkere, eigen en daarom minder afhankelijke Europese defensie, met meer samenhang en samenwerking tussen lidstaten. Meer solidariteit ook met partners in onze buurregio’s. Meer solidariteit ook met onze vertrouwde bondgenoten. Een jaar dus van agressie en oorlogsellende, maar eigenlijk ook van ambities die echt grond onder de voeten hebben. 
Dit verslag weerspiegelt volgens mij al die ambities op een pragmatische en realistische en daarom dus ook geloofwaardige en effectieve manier. Het focust om evidente redenen op alomtegenwoordige en indringende uitdagingen en dreigingen waarmee we worden geconfronteerd, met – natuurlijk voorop – de oorlog in Oekraïne en alle gevolgen die daaraan verbonden zijn. 
Het vraagt ook aandacht voor de veelheid en intensiteit van hybride dreigingen en de nood aan veelzijdig weerstandsvermogen, niet alleen op militair gebied. Het zet in op de voortdurende actualisering en uiteraard op de volle uitvoering van het aangenomen Strategisch Kompas. Het legt de klemtoon op de versterking van onze defensiecapaciteiten, waarbij overlappingen en leemtes tussen de verschillende lidstaten, maar ook bijvoorbeeld tussen de Unie en de NAVO, moeten worden weggewerkt en waarbij voorzien wordt in een immense behoefte aan interoperabiliteit. 
Het verslag onderstreept het belang van toereikende financiële middelen en het nakomen van budgettaire verbintenissen. Het roept op tot de versterking van defensie door nog meer en nog betere samenwerking in NAVO-verband, maar ook door verregaande samenwerking en investering in onze multilaterale en bilaterale relaties, zoals de VN en het Verenigd Koninkrijk. Het koestert ons streven naar een veiligheids- en defensiebeleid op het niveau van een geloofwaardige regionale en wereldwijde actor die echt het verschil kan maken in de aanpak van dreigingen, problemen en conflicten. Het vraagt erom werk te maken van een efficiëntere infrastructuur en architectuur ten bate van een effectiever veiligheids- en defensiebeleid, met voorop natuurlijk de operationalisering van de Rapid Deployment Capacity en de opwaardering van onze missies en operaties als beleidsinstrumenten op het terrein. 
Ten slotte, last but not least, breekt het een lans voor veiligheids- en defensiebeleid dat gedragen wordt door het besef van potentieel en toegevoegde waarde op Europees niveau, door minder afhankelijkheid van derden, door soepelere en snellere besluitvorming voor meer doelmatigheid, en door een sterkere democratische legitimiteit op grond van een actievere rol van dit Europees Parlement. 
Ik kijk uit naar het debat deze namiddag en ik bedank mijn collega-schaduwrapporteurs voor de hele goede samenwerking en natuurlijk ook alle staff die meegewerkt heeft aan de totstandkoming van dit verslag. 
"
Tom VANDENKENDELAERE,2023-01-17,NL,Implementation of the common foreign and security policy - annual report 2022 - Implementation of the common security and defence policy - annual report 2022 (debate),https://www.europarl.europa.eu/doceo/document/CRE-9-2023-01-17-INT-2-346-0000_NL.html,"  Tom Vandenkendelaere,  rapporteur. – Voorzitter, ook ik heb met grote aandacht en veel belangstelling geluisterd naar alle toespraken in dit debat en die hebben heel erg duidelijk gemaakt dat een ambitieus Europees veiligheids- en defensiebeleid misschien niet iedereen hier kan overtuigen, maar dat er toch meer dan voldoende politiek draagvlak is in dit halfrond. Net zoals dat draagvlak er trouwens ook is bij de andere Europese instellingen. Het debat heeft volgens mij hier en daar wel wat controverse getoond, maar zeker ook vooral consensus getoond en mij gesterkt in mijn overtuiging dat we echt wel meer en beter kunnen op het vlak van Europese defensie. Daar zijn we ook volop mee bezig. 
Niet alleen de hoge vertegenwoordiger, ook collega’s hebben verwezen naar het strategisch kompas dat we echt wel op de juiste manier, op de juiste plaats en op het juiste moment hebben aangewend en dat eigenlijk een heel doelmatig beleidsinstrument is. Maar vele collega’s hebben het al gezegd: de ultieme test voor ons allemaal blijft natuurlijk de oorlog in Oekraïne en dat is hier vandaag al vele malen gezegd. Veel van onze ambities zullen exact afgemeten worden aan hoe we met deze confrontatie blijven omgaan. Samen natuurlijk met het nieuwe gegeven van hybride dreigingen die deel uitmaken van de Russische agressie, maar eigenlijk ook verdergaan dan die Russische agressie. Denk aan hoe we soms over de groeiende assertiviteit van China spreken. Ik sluit af met vier conclusies – opdrachten als het ware voor ons allemaal. Als we ten eerste ambitieus zijn en willen blijven in de toekomst om onze afhankelijkheid van derde landen af te bouwen, dan moeten we altijd ook wel zicht blijven hebben op samenwerking met bondgenoten. Ten tweede moeten we investeren in onze capaciteiten en onze coördinatie van onze inspanningen als Europeanen samen, ook al betekent dat dat lidstaten daar budgettaire inspanningen voor moeten leveren. Ten derde moeten we als Europeanen samen onze eenheid bewaren en onze solidariteit met partners en bondgenoten – ik zei het al. En ten vierde – tot slot – horen we vooral met inzet alles uit te voeren wat we met elkaar plannen en beslissen. Ik dank u voor dit debat en ik kijk uit naar de stemming morgen. 
"
Tom VANDENKENDELAERE,2023-01-17,NL,Human rights and democracy in the world and the European Union’s policy on the matter - annual report 2022 (debate),https://www.europarl.europa.eu/doceo/document/CRE-9-2023-01-17-INT-2-388-7500_NL.html,"  Tom Vandenkendelaere (PPE),  schriftelijk. – Het jaarverslag beschrijft op overzichtelijke wijze de belangrijkste uitdagingen in de wereld met betrekking tot mensenrechten en democratie, de tekorten daaraan en het beleid dat een antwoord moet geven daarop. Het geeft ook een goed overzicht van de vele en uiteenlopende instrumenten ter versterking van dit beleid. Mensenrechten, fundamentele vrijheden, democratie en rechtsstatelijkheid vormen basiswaarden van de Unie, zowel binnen de Unie als in haar buitenlands beleid. Met overtuiging onderschrijf ik het prioritaire karakter ervan. Juist omwille van het prioritaire karakter pleit ik wel voor nuances waar die ontbreken. Zo bijvoorbeeld in verband met de vraag om wereldwijde bescherming van mensenrechtenverdedigers, waar ik uiteraard volledig achtersta. Ik ben van oordeel dat het automatisch toekennen van humanitaire visa of visa voor kortdurend verblijf aan mensenrechtenverdedigers als groep voorbijgaat aan het principe dat aanvragen van visa telkens opnieuw een individueel gegeven zijn dat moet worden beoordeeld in het licht van specifieke omstandigheden waarin de betrokkene zich bevindt. Een andere nuance die ik wil onderstrepen is dat migranten en vluchtelingen correct moeten worden behandeld, maar dat er evenzeer rekening moet worden gehouden met het toenemend misbruik dat erin bestaat dat migratiestromen in bepaalde gevallen bewust worden gecreëerd als hybride wapen om redenen van confrontatie.
"
Tom VANDENKENDELAERE,2023-01-16,NL,30th Anniversary of the Single Market (debate),https://www.europarl.europa.eu/doceo/document/CRE-9-2023-01-16-INT-1-075-0000_NL.html,"  Tom Vandenkendelaere (PPE).   – Voorzitter, commissaris, collega’s, ik ben een kind uit de jaren negentig, opgegroeid met de interne markt zoals we die vandaag kennen: bijna 500 miljoen consumenten, immense mobiliteit tussen de Europese lidstaten en geen grenscontroles meer. Mijn regio, West-Vlaanderen in België, is groot geworden dankzij die Europese interne markt. Plots werd het mogelijk om zonder veel belemmeringen goederen te verhandelen in de buurlanden en elders in de EU. Vooral de handel in agrovoedingsproducten heeft ons geen windeieren gelegd. We worden niet voor niets vandaag de groentetuin van Europa genoemd. Dat is dankzij de interne markt. Daar zijn we immens trots op. Velen kennen de interne markt immers het best van het voedsel op ons bord.
Collega’s, we mogen nu niet op onze lauweren rusten. Het is onze plicht om in de toekomst die interne markt zo gaaf mogelijk te houden. Ik ben ervan overtuigd dat het de lijm is en in de toekomst zal blijven voor onze samenwerking als Europeanen. Dat bewijst ook onze aanpak na elke crisis. Door bijvoorbeeld de opkomst van big tech verdiepen we onze digitale eengemaakte markt, sinds de pandemie onze gezondheidsunie, en nu zijn onze energie- en onze defensie-unie top of mind.
Laten we bij dit dertigjarig bestaan dus meer dan ooit beseffen dat de interne markt het fundament is voor onze vreedzame Europese samenwerking, maar vooral ook een boost geeft aan de creatie van welvaart en een hefboom is om de positie van de Unie in de wereld te versterken.
"
Tom VANDENKENDELAERE,2022-12-14,NL,The Commission’s reports on the situation of journalists and the implications of the rule of law (debate),https://www.europarl.europa.eu/doceo/document/CRE-9-2022-12-14-INT-3-335-0000_NL.html,"  Tom Vandenkendelaere (PPE).   – Voorzitter, commissaris, mediavrijheid en pluralisme vormen de kern van onze Europese waarden. Geen enkele journalist zou mogen sterven of schade oplopen omwille van zijn perskaart. Omdat journalisten transparantie creëren. Omdat zij ons toegang geven tot een publiek goed, namelijk informatie. Hun werk is essentieel voor onze democratie. Meer dan ooit staat ook hun bescherming voorop, want helaas nemen de aanvallen op de media de afgelopen jaren toe. 
In 2022 stierven 67 journalisten wereldwijd, vergeleken met 47 journalisten het jaar voordien, volgens de Internationale Federatie van Journalisten. Oekraïne is duidelijk het gevaarlijkste land voor journalisten in 2022, met twaalf vermoorde journalisten op de teller.
Ook de duidelijke erosie van veilige omgevingen die beletten dat media hun werk vrij kunnen doen, baart zorgen. Het aantal fysieke, juridische en online bedreigingen en aanvallen op mediaprofessionals blijft gestaag toenemen. We zien ook dat vrouwelijke journalisten, journalisten die tot minderheidsgroepen behoren, of journalisten die rapporteren over gelijkheidskwesties, bijzonder kwetsbaar blijven voor bedreigingen en aanvallen.
Het is onze collectieve verantwoordelijkheid om vrije media te verdedigen, schendingen van mediavrijheid recht te zetten en doortastende maatregelen te treffen die Europa écht veiliger maken voor journalisten.
"
Tom VANDENKENDELAERE,2022-12-13,NL,Prospects for the two-State solution for Israel and Palestine (debate),https://www.europarl.europa.eu/doceo/document/CRE-9-2022-12-13-INT-2-431-0000_NL.html,"  Tom Vandenkendelaere (PPE).   – Voorzitter, collega’s, commissaris, de tweestatenoplossing blijft een doelstelling van eerste orde waarvoor de Unie proactief moet blijven ijveren, in het belang van Israël en de Palestijnen en van de ganse regio. Daarbij zouden we meer oog moeten hebben voor het regionale aspect en de externe factoren die onderhandelingen over een leefbare en duurzame tweestatenoplossing beïnvloeden, en in het bijzonder de rol van Iran als regionale grootmacht.
We bekritiseren dit land – met inbegrip van sancties – omwille van de repressie tegen demonstranten, de miskenning van mensenrechten, de executies, de gijzeling van Europese burgers, militaire leveringen aan en samenwerking met Rusland, de ambities van een kernwapenstaat, en ga zo maar door. Ook specifiek met betrekking tot het vredesproces in het Midden-Oosten speelt Iran een rol die volledig ingaat tegen alles waarmee wij als Europeanen proberen de haalbaarheid van een tweestatenoplossing te vrijwaren. 
Iran wendt bewust en gericht invloed in de regio aan op een manier die dit vredesproces nog veel moeilijker maakt. We mogen hier in ons optreden tegenover Iran niet aan voorbijgaan, en we zouden ons de vraag kunnen stellen of het aandeel van Teheran in de patstelling rond het vredesproces niet eveneens ter sprake zou moeten worden gebracht in de onderhandelingen over het gezamenlijk alomvattend actieplan, in zoverre dit akkoord zal kunnen worden gereanimeerd.
"
Tom VANDENKENDELAERE,2022-12-12,NL,A long-term vision for the EU's rural areas (debate),https://www.europarl.europa.eu/doceo/document/CRE-9-2022-12-12-INT-1-172-7500_NL.html,"  Tom Vandenkendelaere (PPE),  schriftelijk. – Het platteland staat in de volgende decennia voor cruciale uitdagingen: bevolkingsafname, vergrijzing, minder hoogwaardige jobs, minder digitale connectiviteit, klimaatverandering en in vergelijking met andere gebieden vaak minder toegang tot diensten van algemeen belang. De kloof tussen de politiek van de stad en die van het platteland wordt zo steeds groter. Nochtans is het van groot belang dat inwoners gelijke toegang hebben tot gezondheidszorg, kinderopvang, ouderenzorg, maar eveneens tot vlotte mobiliteit, digitale connectiviteit of post- en bankdiensten. Ook de landbouw – die via jobs en de productie van kwaliteitsvol voedsel nochtans een cruciale rol speelt op het platteland – staat voor enorme uitdagingen. Helaas zijn er steeds minder (jonge) landbouwers. Uit nieuwe cijfers blijkt dat in 2020 slechts 11,9 % van de landbouwers onder de 40 jaar was, met een gemiddelde leeftijd van 57. Tegelijk is het aantal landbouwbedrijven tussen 2005 en 2020 verminderd met maar liefst 5,3 miljoen. Gezien het voornoemde, is het absoluut noodzakelijk dat we hier vandaag van de Europese Commissie een langetermijnvisie voor het platteland vragen die inzet op een sterk, verbonden, veerkrachtig en welvarend platteland. Met een duidelijk plan van aanpak, voldoende budget en oog voor de uitdagingen die ik zonet genoemd heb, zullen we al heel wat stappen vooruit zetten.
"
Tom VANDENKENDELAERE,2022-11-23,NL,Protection of livestock farming and large carnivores in Europe (debate),https://www.europarl.europa.eu/doceo/document/CRE-9-2022-11-23-INT-3-472-5000_NL.html,"  Tom Vandenkendelaere (PPE),  schriftelijk. – De wetgeving om wolven te beschermen was destijds meer dan nodig en heeft ondertussen ook haar nut bewezen. Tegelijk is de situatie dusdanig veranderd dat er maatregelen nodig zijn. Door de toename van de wolvenpopulatie zien we ook een toename van aanvallen met als gevolg dode of gewonde landbouwdieren. Vooral hun aanwezigheid in dichtbevolkte plattelandsgebieden zoals Vlaanderen heeft een negatieve impact op de landbouw maar ook op het toerisme. De huidige preventiemaatregelen volstaan niet, met oplopende kosten voor onze landbouwers. De schadeloosstellingen dekken immers vaak niet alle kosten van de berokkende schade. Het kan niet de bedoeling zijn dat de aanwezigheid van wolven tot grote economische verliezen voor landbouwbedrijven leiden. We moeten daarom de Europese Commissie oproepen om de schade voor boeren beter te compenseren en samen met de regio’s de huidige beheersmaatregelen flexibel toe te passen als preventie niet voldoende is. Als de populatie in bepaalde regio’s zodanig is toegenomen dat een verlaging van het beschermingsniveau uit de habitatrichtlijn gerechtvaardigd is, mogen we niet langer twijfelen. Wat mij betreft moet een herplaatsing van de wolven in die situaties zeker tot de mogelijkheden behoren.
"
Tom VANDENKENDELAERE,2022-11-21,NL,Assessment of Hungary's compliance with the rule of law conditions under the Conditionality Regulation and state of play of the Hungarian RRP (debate),https://www.europarl.europa.eu/doceo/document/CRE-9-2022-11-21-INT-1-075-0000_NL.html,"  Tom Vandenkendelaere (PPE).   – Voorzitter, wij hebben hard gevochten voor wetgeving die de Europese begroting tegen corruptie beschermt, omdat corruptie in bepaalde lidstaten welig tiert. Zo ging de situatie in Hongarije de afgelopen jaren onder het bewind van Orbán van kwaad naar erger.
In september oordeelde het Parlement dat Hongarije niet langer als volwaardige democratie kon worden beschouwd en dat alle Europese middelen voor Hongarije bevroren moesten worden. Hongarije stemde hiermee in en legde 17 maatregelen voor om de corruptie te bestrijden. Dit volstaat echter niet.
Er is op dit moment onvoldoende bewijs om te kunnen concluderen dat er geen risico’s meer bestaan voor onze Europese begroting. Het zou dan ook een historische vergissing zijn indien de Commissie zou besluiten toch weer Europees geld naar Hongarije te laten vloeien, rechtstreeks in de zakken van Orbán en zijn entourage.
Dit is een test voor het conditionaliteitsmechanisme.
"
Tom VANDENKENDELAERE,2022-10-18,NL,Question Time (Commission) - Protecting critical infrastructure in the EU against attacks and countering hybrid attacks,https://www.europarl.europa.eu/doceo/document/CRE-9-2022-10-18-INT-2-237-0000_NL.html,"  Tom Vandenkendelaere (PPE).   – Mijnheer de vicevoorzitter, goed dat dit debat hier op de agenda van onze plenaire vergadering deze week in Straatsburg komt te staan. Want inderdaad, al te lang zijn we blind geweest voor de bescherming, de noodzakelijke bescherming, van onze kritische infrastructuur. Het is pas wanneer er ongelukken gebeuren dat we beseffen hoe slecht het eigenlijk gesteld is met onze mogelijkheid om dat te doen. Ik denk – eerlijk gezegd – dat de bescherming van onze kritieke infrastructuur in Europa een van de grootste uitdagingen binnen ons gemeenschappelijk veiligheids- en defensiebeleid zal zijn van de komende jaren. 
Voor die bescherming van de kritische structuur hoop ik dat we allemaal samen ook naar partners, naar bondgenoten, kijken om samen die uitdaging aan te pakken. Mijn vraag aan u, mijnheer de vicevoorzitter, is dan ook hoe u de samenwerking met de NAVO ziet wat betreft het beantwoorden van die uitdaging van de bescherming van de kritieke infrastructuur. Dus, hoe kan onze EU-NAVO-samenwerking helpen in het aanpakken van deze uitdagingen?
"
Tom VANDENKENDELAERE,2022-10-18,NL,Question Time (Commission) - Protecting critical infrastructure in the EU against attacks and countering hybrid attacks,https://www.europarl.europa.eu/doceo/document/CRE-9-2022-10-18-INT-2-239-0000_NL.html,"  Tom Vandenkendelaere (PPE).   – Mijnheer de vicevoorzitter, dank u wel, ook voor dit antwoord. Ik ben blij te zien dat we actief naar bondgenoten stappen om hieraan samen te werken. We verwachten later dit jaar de derde gemeenschappelijke EU-NAVO-verklaring. Mag ik aannemen dat dit ook allemaal verwerkt zal zijn in deze verklaring?
"
Tom VANDENKENDELAERE,2022-10-06,NL,The urgent need for an EU strategy on fertilisers to ensure food security in Europe (debate),https://www.europarl.europa.eu/doceo/document/CRE-9-2022-10-06-INT-4-069-0000_NL.html,"  Tom Vandenkendelaere (PPE).   – Voorzitter, commissaris, collega’s, volgens schattingen boeken de Vlaamse landbouwers dit jaar een recordomzet van 7,2 miljard euro. Maar helaas zien ze die extra omzet integraal in rook opgaan door uitzonderlijk hoge facturen voor voeders, energie en inderdaad kunstmest. Beperkte beschikbaarheid en recordprijzen drijven niet enkel de productiekost naar ongeziene hoogtes, maar zullen ook leiden tot lagere gewasopbrengsten. 
Nochtans ligt een deel van de oplossing letterlijk voor het grijpen. We mogen ons niet blindstaren op die chemische kunstmest alleen en moeten durven gebruikmaken van kunstmest van dierlijke oorsprong als alternatief. Innovatie laat vandaag al toe dat we de mineralenkringloop op landbouwbedrijven kunnen sluiten. Laten we toch die realiteit onder ogen zien. Laten we toch daarnaar handelen als wetgever. 
Ik wil daarom nogmaals de oproep doen aan de Commissie om de RENURE-criteria ernstig te nemen en dringend met een voorstel te komen. De studie van het Joint Research Center in 2020 was duidelijk, was erg duidelijk dat dit ten goede zou komen aan meer circulaire bedrijven en een effectiever gebruik van hulpbronnen in de landbouw. Voor de zomer hebben 19 Europarlementsleden uit de EVP-, de Renew-, S&D- en ECR-Fractie een brief naar u gestuurd, commissaris. Dit voorstel niet opnemen in de EU-strategie voor kunstmest zou schuldig verzuim zijn op kap van de boeren in tijden van crisis.
"
Tom VANDENKENDELAERE,2022-10-04,NL,Radio Equipment Directive: common charger for electronic devices (debate),https://www.europarl.europa.eu/doceo/document/CRE-9-2022-10-04-INT-2-063-5000_NL.html,"  Tom Vandenkendelaere (PPE),  schriftelijk. – Tientallen jaren heeft de industrie tegengestribbeld, maar op aandringen van het Europees Parlement nam de Europese Commissie vorig jaar het heft in eigen handen. In recordtijd werd een Europees akkoord gevonden om een universele lader voor smartphones in te voeren. De laatste horde wordt nu definitief genomen met de plenaire goedkeuring in dit halfrond. 
Eindelijk komt er een einde aan de frustratie van consumenten over de berg incompatibele laders die zich thuis opstapelt. Vanaf 2024 kunnen we met één lader onze smartphones en andere kleine elektronische apparaten zoals tablets en draagbare boxen opladen. Dit zal meteen ook een einde maken aan de overtollige opladers die jaarlijks nagenoeg 11 000 ton e-waste genereren ten koste van het milieu en duurzaam beleid. 
Toch moeten we ook kritisch durven zijn: deze standaardtoegangspoort heeft te lang geduurd. We kunnen het ons niet permitteren om op deze digitale dossiers en de ontsluiting van onze datamaatschappij opnieuw decennia te wachten. Laat ons prioritair werk maken van de vormgeving van onze digitale architectuur. De akkoorden over de wet digitale diensten, de wet digitale markten en de verordening inzake Europese datagovernance waren alvast een goede start, maar het werk is nog lang niet af.
"
Tom VANDENKENDELAERE,2022-10-04,NL,The EU’s strategic relationship and partnership with the Horn of Africa (debate),https://www.europarl.europa.eu/doceo/document/CRE-9-2022-10-04-INT-2-450-0000_NL.html,"  Tom Vandenkendelaere (PPE).   – Voorzitter, collega’s, commissaris, ik wil ingaan op het specifieke aanslepende conflict in Ethiopië, ook een belangrijke speler in de Hoorn van Afrika. Onlangs was er een opvallend bericht van het Ethiopische Ministerie van Onderwijs over een donatie aan het Ethiopische leger. Dit heeft vragen doen rijzen over samenwerkingsprojecten tussen onderwijsinstellingen van onze Europese lidstaten aan de ene kant en Ethiopië aan de andere kant, vanuit een bekommernis dat de middelen van deze projecten niet alleen het onderwijs ten goede zouden komen, maar ook het conflict wellicht zouden kunnen voeden. 
De projecten zelf waaraan wij steun verlenen, zijn nuttig en noodzakelijk, dat staat buiten kijf. Maar juist daarom, juist daarom dienen we ook als Unie met de juiste mechanismen in het kader van ons partnerschap met de Hoorn scherp te blijven toezien op verantwoord gebruik van middelen voor alle samenwerkingsprojecten waarin de Unie en haar lidstaten betrokken worden. 
"
Tom VANDENKENDELAERE,2022-09-14,NL,Existence of a clear risk of a serious breach by Hungary of the values on which the Union is founded (debate),https://www.europarl.europa.eu/doceo/document/CRE-9-2022-09-14-INT-3-189-0000_NL.html,"  Tom Vandenkendelaere (PPE).   – Voorzitter, commissaris, collega’s, het Europees Parlement herhaalt eigenlijk wat de Raad en de Commissie eerder al gesteld hebben. De waarden waarop de Europese Unie is gegrondvest worden geschonden door Hongarije.
En de lijst van inbreuken op de Hongaarse rechtsstaat kennen we:
- de inperking van de rechterlijke onafhankelijkheid,
- de verstorende werking van het kiesstelsel,
- de corruptie, belangenverstrengeling,
- de beperking van de vrijheid op meningsuiting, de academische vrijheid, de rechten van de lhbti-gemeenschap en andere minderheden.
Vandaag moet de boodschap van dit Europees Parlement aan de Europese Commissie opnieuw helder klinken. Zolang Hongarije de rechtsstaat blijft ondermijnen, kan en mag de Europese Commissie geen geld uitkeren.
Het is niet aan de Europese Commissie om nu in te binden, clementie te tonen of te gaan onderhandelen. Integendeel, het Europees Parlement eist dat de lat onverminderd hoog wordt gehouden voor Hongarije.
Elke aangekondigde zet door Boedapest moet gevolgd worden door daden. Enkel als er concrete en verifieerbare vooruitgang is, kan er gesproken worden over het vrijgeven van Europese middelen.
Dat hebben we al meermaals herhaald. Dit gaat over de geloofwaardigheid van de Europese Commissie. Dit gaat over de geloofwaardigheid van de principes waarop deze Europese Unie steunt. Dit gaat over ons geloof in de rechtsstaat.
"
Tom VANDENKENDELAERE,2022-09-13,NL,"Consequences of drought, fire, and other extreme weather phenomena: increasing EU's efforts to fight climate change (debate)",https://www.europarl.europa.eu/doceo/document/CRE-9-2022-09-13-INT-2-061-7500_NL.html,"  Tom Vandenkendelaere (PPE),  schriftelijk. – Door de klimaatverandering teisterde een ongekend droogte deze zomer de landbouw in Vlaanderen en Europa. Samen met de blijvende oorlogsdreiging en de verstikkende energieprijzen heeft het watertekort niet alleen een grote impact op de beschikbaarheid van voedsel, maar straks ook op de betaalbaarheid ervan. Noodkreten van boeren in mijn thuisregio bereiken me over hoeveel kleiner de groenteoogst zal zijn door de droogte. 
Ik vind het daarom terecht en tegelijk noodzakelijk dat het Europees parlement in haar resolutie de Europese Commissie oproept om in samenwerking met de lidstaten meer steun te verlenen aan innovatieve projecten gericht op het opvangen en opslaan van regenwater of het zuiveren en hergebruiken van industrieel afvalwater voor gebruik in perioden van droogte. Op dit moment zien we een lappendeken van losse projecten in de lidstaten, maar we zullen enkel met een sterk Europees grensoverschrijdend kader de nodige infrastructuur kunnen uitbouwen op Europees niveau om droogte en watertekorten in de toekomst duurzaam en geloofwaardig te bestrijden.
"
Tom VANDENKENDELAERE,2022-09-13,NL,Renewed partnership with the Southern Neighbourhood – a new agenda for the Mediterranean (debate),https://www.europarl.europa.eu/doceo/document/CRE-9-2022-09-13-INT-2-387-0000_NL.html,"  Tom Vandenkendelaere (PPE).   – Voorzitter, collega’s, laten we even ingaan op de aandacht die in dit verslag terecht uitgaat naar de “Global Gateway”-strategie. Connectiviteit, zowel digitaal als infrastructureel, is een essentieel aspect in de aanpak van de uitdagingen waarmee we wereldwijd geconfronteerd worden.
Onze partners van het Zuidelijk Nabuurschap hebben daarin een cruciale rol te spelen. Bovendien spoort het hen aan tot regionale integratie, waar hopelijk ook vrede en stabiliteit bij gebaat zijn. Kansen die geboden worden aan de economie en de samenleving van onze zuidelijke partnerlanden bieden natuurlijk ook kansen voor onze eigen Europese private sector om competitief te blijven, terwijl de hoogste standaarden verzekerd worden. 
Bij betere relaties hebben trouwens zowel de Europese Unie als haar zuidelijke buren groot belang, wat de Global Gateway tot veel meer maakt dan alleen maar een connectiviteits- en investeringsstrategie.
"
Tom VANDENKENDELAERE,2022-07-05,NL,Objection pursuant to Rule 111(3): Amending the Taxonomy Climate Delegated Act and the Taxonomy Disclosures Delegated Act (debate),https://www.europarl.europa.eu/doceo/document/CRE-9-2022-07-05-INT-2-321-6875_NL.html,"  Tom Vandenkendelaere (PPE),  schriftelijk. – Europa gaat voor een historische groene transitie, maar we moeten rekening houden met de geopolitieke turbulentie en onzekerheid over onze energiebevoorrading die Poetin uitlokt door de oorlog in Oekraïne. 
De taxonomie is een handboek voor investeringen om Europa op weg te helpen naar haar klimaatdoelstellingen en klimaatneutraal te worden tegen 2050. Op dit moment verschilt de energiemix in Europa van lidstaat tot lidstaat. Sommige landen zijn nog intensieve gebruikers van steenkool, terwijl andere landen al verder staan in de omslag naar hernieuwbare energie. Het voorstel houdt daarmee rekening. Om lidstaten te helpen in hun transitie naar klimaatneutraliteit, stelt de Europese Commissie voor om gas en kernenergie deel uit te laten maken van de taxonomie als overgang naar hernieuwbare energiebronnen. De voorwaarden zijn streng en beperkt in de tijd, het is voor alle duidelijkheid geen wildcard voor gas en kernenergie. 
De EU-taxonomie is een instrument dat meer transparantie zal verschaffen en op vrijwillige basis door marktdeelnemers gebruikt kan worden, het verplicht de lidstaten niet tot de ene of de andere investering, want de energiemix blijft een nationale bevoegdheid. Gezien de aard en focus van het instrument, steun ik het voorstel van de Europese Commissie en stemde ik tegen het blokkeringsvoorstel.
"
Tom VANDENKENDELAERE,2022-07-04,NL,Digital Services Act - Digital Markets Act (debate),https://www.europarl.europa.eu/doceo/document/CRE-9-2022-07-04-INT-1-150-0000_NL.html,"  Tom Vandenkendelaere (PPE).   – Voorzitter, commissarissen, collega’s, we mogen het historische belang van de wet inzake digitale diensten en de wet inzake digitale markten niet onderschatten. Dit is in de hele wereld het eerste jumbopakket aan wetgeving dat landt om big tech te reguleren. Onze onlinewereld krijgt zo een stevig fundament in de 21e eeuw om deze voortaan eerlijker en transparanter te maken. 
We mogen trots zijn als Parlement, want wij hebben de achterpoortjes gedicht. Wij hebben gezorgd voor meer bescherming van minderjarigen. We zien de laatste weken al positieve signalen van de platforms die aan de slag gaan met deze nieuwe regelgeving. 
Maar de implementatie en de handhaving worden echt cruciaal. Zoals altijd zit the proof of the pudding in the eating. Het Parlement zal er nauw op toezien dat de Commissie en de lidstaten hun verplichtingen nakomen, zodat de wet inzake digitale markten en de wet inzake digitale diensten echt een mentaliteitswijziging teweegbrengen op het terrein. 
"
Tom VANDENKENDELAERE,2022-06-22,NL,"Preparation of the European Council meeting of 23-24 June 2022, including the meeting with Western Balkan leaders on 23 June - Candidate status of Ukraine, the Republic of Moldova and Georgia (debate)",https://www.europarl.europa.eu/doceo/document/CRE-9-2022-06-22-INT-1-146-5000_NL.html,"  Tom Vandenkendelaere (PPE),  schriftelijk. – Het is belangrijk dat de Unie in al haar geledingen – de Europese Commissie, het Europees Parlement én de lidstaten –Oekraïne, Moldavië en Georgië eensgezind een politiek signaal geeft dat op gepaste wijze beantwoordt aan hun aspiraties. Het is en blijft wel essentieel dat geopolitieke overwegingen niet ten koste gaan van interne samenhang en het vermogen om efficiënt beleid te voeren in alle relevante domeinen, en dat het evenwicht tussen verdere uitbreiding en verdere integratie van de Unie wordt gewaarborgd. 
Verdere uitbreiding – hoe wenselijk ook – is inderdaad alleen mogelijk wanneer die geen afbreuk doet aan de integratiecapaciteit van de Unie, en daarom moet erop worden toegezien dat iedere toetreding alleen maar effectief wordt wanneer volledig voldaan is aan alle voorwaarden. Het gaat hier overigens niet alleen om de toepassing van de zogenaamde criteria van Kopenhagen, maar ook om het behoud van minimale integratiecapaciteit in al haar aspecten, met inbegrip van maatschappelijk draagvlak én budgettair draagvermogen. 
Dat geldt uiteraard ook voor de landen van de Westelijke Balkan, die in hun Europese aspiraties en aanspraken evenwel op geen enkele manier om geopolitieke redenen mogen worden achtergesteld ten opzichte van Oekraïne en Moldavië.
"
Tom VANDENKENDELAERE,2022-06-07,NL,Security in the Eastern Partnership area and the role of the common security and defence policy (debate),https://www.europarl.europa.eu/doceo/document/CRE-9-2022-06-07-INT-2-394-5000_NL.html,"  Tom Vandenkendelaere (PPE),  schriftelijk. – De betrekkingen en samenwerking met onze partners in de naburige oostelijke regio vormen terecht een beleidsprioriteit voor de Unie, evenals de versterking van de Unie op het gebied van veiligheids- en defensiebeleid.
De impact die agressie van Rusland tegen Oekraïne op beide prioriteiten heeft, kan moeilijk worden overschat. De relevantie van het gemeenschappelijk veiligheids- en defensiebeleid voor de verbondenheid met de landen van het Oostelijk Partnerschap is sinds februari enorm toegenomen. Poetin heeft er met zijn waanzinnige oorlog tegen Oekraïne even doelmatig als ongewild toe bijgedragen dat door Europese beleidsmakers snelle beslissingen werden en worden genomen en dat toereikende middelen werden en worden vrijgemaakt, uiteraard ten behoeve van de Unie en haar lidstaten zelf, maar ook ten behoeve van Oekraïne en andere partners in de oostelijke regio. We moeten daarop blijven inzetten en mogen niet wachten tot een volgende crisis ons opnieuw confronteert met onvermogen en afhankelijkheid van derden.
Het is in ieder geval duidelijk dat de NAVO een sleutelrol blijft spelen wat betreft de veiligheidsnoden van de Unie en dat versterkte samenwerking tussen de EU en de NAVO ook in de veiligheidsdimensie van onze betrekkingen met belangrijke oostelijke partners een wereld van verschil maakt.
"
Tom VANDENKENDELAERE,2022-05-18,NL,Commission’s 2021 Rule of Law Report (debate),https://www.europarl.europa.eu/doceo/document/CRE-9-2022-05-18-INT-1-145-0000_NL.html,"  Tom Vandenkendelaere (PPE),  schriftelijk. – In de aanloop naar het verslag van de Commissie over de rechtsstaat 2022 wil ik een eenvoudige maar duidelijke boodschap brengen. 
De staat van de democratie in de wereld baart zorgen. Waar de waarheid niet aan het licht mag komen, functioneert de democratie niet. Helaas daalt het aandeel van democratieën wereldwijd en stijgt het deel van de wereldbevolking dat in autocratische landen woont. Is het tijdperk aangebroken waarin democratie met uitsterven is bedreigd? In Rusland en China is de democratie ver zoek. In de Verenigde Staten staat de democratie onder druk. In onze eigen Europese Unie is de achteruitgang van de rechtsstaat in sommige lidstaten zorgwekkend. 
Het is echter Europa’s verantwoordelijkheid om de democratie te verdedigen. Dat zijn we aan onszelf verplicht, aan onze burgers, aan onze geschiedenis. Democratie en transparantie gaan hand in hand. Die boodschap, dat voorbeeld moeten we blijven geven aan de rest van de wereld. Daarom doet dit Europees huis van de democratie een oproep aan de Commissie om een offensievere rol te spelen en de democratie te verdedigen met alle middelen waarover ze beschikt.
"
Tom VANDENKENDELAERE,2022-05-04,NL,Use of the Pegasus Software by EU Member States against individuals including MEPs and the violation of fundamental rights (topical debate),https://www.europarl.europa.eu/doceo/document/CRE-9-2022-05-04-INT-3-288-0000_NL.html,"  Tom Vandenkendelaere (PPE).   – Voorzitter, de recente onthullingen over Pegasus zijn onthutsend. En het simpele feit dat wij hier onze telefoons moeten laten controleren, is toch eigenlijk beangstigend. Inderdaad, de Spaanse regering heeft bevestigd dat premier Sánchez afgeluisterd wordt. In Hongarije waren journalisten en activisten en studenten het doelwit, in Polen worden de oppositieleden afgeluisterd. Zelfs burgers blijken op grote schaal het slachtoffer te zijn in Europa, en vrije verkiezingen worden geschaad door Pegasus. Laat me duidelijk zijn: illegale staatsinmenging en toezicht op journalisten, politici en burgers is volstrekt onaanvaardbaar. Democratie kan niet functioneren als regeringen alles weten van hun beleidsmakers, tegenstanders en kiezers. Dat is meer dan een ongewenste inbreuk op je privacy, op je geheimen, op je intimiteit. Het is verboden. De nieuwe onderzoekscommissie PEGA, hier in het Europees Parlement, vraagt duidelijk aan de Europese Commissie om doeltreffend op te treden en de grondrechten van de Europeanen te verdedigen. In eerste instantie door informatie te verzamelen over de mate waarin lidstaten illegaal mensen surveilleren. Transparantie is broodnodig, zodat de regeringen van de Europese lidstaten die Pegasus-spionagesoftware illegaal gebruiken ook verantwoordelijker gehouden worden. 
"
Tom VANDENKENDELAERE,2022-05-03,NL,Artificial intelligence in a digital age (debate),https://www.europarl.europa.eu/doceo/document/CRE-9-2022-05-03-INT-2-059-3750_NL.html,"  Tom Vandenkendelaere (PPE),  schriftelijk. – Artificiële intelligentie (AI) is geen sciencefiction meer, maar is vandaag al realiteit – ook in het dagelijks leven. AI-toepassingen bepalen welke muziek je beluistert en welke filmpjes je online te zien krijgt. Ze zorgen ervoor dat de voeding die je eet niet onnodig met pesticiden is behandeld en beslissen mee over de lening voor je droomhuis en de vaststelling van jouw kankerdiagnose.
AI heeft, met grote hoeveelheden gegevens als brandstof, sterke algoritmen en een grote rekencapaciteit, in nagenoeg elke sector het potentieel om antwoorden te bieden op de uitdagingen waarvoor we ons vandaag de dag gesteld zien: op sociale media, in de landbouw, bij de verlening van financiële diensten, in de gezondheidszorg en voor politie en justitie.
Uiteraard moeten we ons bewust zijn van de mogelijke neveneffecten. We kunnen niet blind vertrouwen op een algoritme dat onvoldoende kan worden uitgelegd, waarop geen toezicht kan worden gehouden en dat gevoed wordt met uiterst gebrekkige of duidelijk foute gegevens en mogelijk tot discriminatie kan leiden. AI zal pas slagen met een evenwichtig rechtskader dat AI-systemen toelaat zich te ontwikkelen en te verfijnen met behulp van grote hoeveelheden gegevens en tegelijkertijd voorziet in waarborgen die ons in staat stellen om te gaan met de mogelijke negatieve neveneffecten.
"
Tom VANDENKENDELAERE,2022-04-06,NL,Ongoing hearings under Article 7(1) TEU regarding Poland and Hungary (debate),https://www.europarl.europa.eu/doceo/document/CRE-9-2022-04-06-INT-3-238-0000_NL.html,"  Tom Vandenkendelaere (PPE).   – Voorzitter, ondanks de oorlog in Oekraïne blijft onze bezorgdheid over de rechtsstaat in Polen en Hongarije natuurlijk legitiem. 
Polen voldoet nog steeds niet aan de voorwaarden die de Europese Commissie heeft gesteld over de afschaffing van de controversiële Poolse tuchtkamer. Bovendien zien we dat de situatie nog verder verslechtert sinds het begin van de oorlog in Oekraïne. Onlangs is er opnieuw een rechter geschorst die EU-recht en uitspraken van het Hof van Justitie van de Europese Unie toepast. 
In Hongarije daarentegen zijn de verkiezingen vrij verlopen, maar stelt de OVSE vast dat het electorale speelveld ongelijk is en eigenlijk niet voldoet aan internationale normen en verplichtingen. Orbáns partij heeft het huidige kiesstelsel in zijn voordeel hervormd en heeft natuurlijk een grote invloed op een groot deel van het medialandschap. De grens tussen staat en partij vervaagt steeds meer. Dat zeg ik niet, dat zegt de OVSE.
Maar, collega’s, de schrijnende oorlog in Oekraïne herinnert Europa meer dan ooit aan onze plicht om de democratie, de rechtsstaat en onze waarden te verdedigen. Zolang Polen en Hongarije de rechtsstaat verder afbreken, mogen er geen Europese middelen naar deze landen vloeien. De Europese Commissie mag dan ook niet langer twijfelen. Ze moet haar verantwoordelijkheid opnemen door inderdaad geen dag langer te wachten om het conditionaliteitsmechanisme in werking te stellen, zoals het Europees Parlement al maanden vraagt.
"
Tom VANDENKENDELAERE,2022-04-05,NL,Question Time with the Vice-President of the Commission/High Representative of the Union for Foreign Affairs and Security Policy - Security and the EU's strategic compass,https://www.europarl.europa.eu/doceo/document/CRE-9-2022-04-05-INT-2-266-0000_NL.html,"  Tom Vandenkendelaere (PPE).   – Voorzitter, hoge vertegenwoordiger, ik sta recht voor u, bedankt om hier bij dit vragenuur te zijn en te kunnen spreken over een zo belangrijk thema als het strategisch kompas. Er is een hele lange weg naar afgelegd en net op het einde werd het nog helemaal overschaduwd door de oorlog in Oekraïne. Maar nu is het eindelijk aangenomen en begint het echte werk. De eerste concrete doelstelling uit hoofdstuk 3 van het kompas, het hoofdstuk over de investeringen, komt er al meteen aan. De lidstaten moeten tegen midden dit jaar doelstellingen klaar hebben voor meer en beter gecoördineerde defensie—uitgaven.
Mijn vraag aan u is dan ook simpel. Midden 2022 komt er heel snel aan. Die deadline is heel dichtbij. Hoe kunnen wij – hoe kan u – ervoor zorgen dat de lidstaten die cruciale eerste deadline halen en ervoor zorgen dat het strategisch kompas niet meteen met een valse noot start, maar integendeel meteen een snelle start kan nemen?
"
Tom VANDENKENDELAERE,2022-04-05,NL,Question Time with the Vice-President of the Commission/High Representative of the Union for Foreign Affairs and Security Policy - Security and the EU's strategic compass,https://www.europarl.europa.eu/doceo/document/CRE-9-2022-04-05-INT-2-268-0000_NL.html,"  Tom Vandenkendelaere (PPE).   – Voorzitter, hoge vertegenwoordiger, dank u voor uw antwoord. U verwees naar de richtsnoeren die de lidstaten hopelijk zo eendrachtig mogelijk zullen volgen. Midden mei legt u samen met het Europees Defensieagentschap voorstellen daarover op tafel. Mogen wij wat meer details horen over de voorstellen die u daar verwacht te doen?
"
Tom VANDENKENDELAERE,2022-04-04,NL,"Future of fisheries in the Channel, North Sea, Irish Sea and Atlantic Ocean (debate)",https://www.europarl.europa.eu/doceo/document/CRE-9-2022-04-04-INT-1-148-5000_NL.html,"  Tom Vandenkendelaere (PPE),  schriftelijk. – De gevolgen van de Brexit laten zich vandaag nog steeds hard voelen in de visserijsector. Na 2026 moet de visvangst met 25 % verminderd worden, wat een grote impact zal hebben, zeker ook op kleinere vissers. De onzekere toekomst zorgt voor een gebrek aan stabiliteit en houvast voor onze Europese (en zeker ook Vlaamse) visserij. Bij de gesprekken over de lange termijn is het cruciaal dat de vissers betrokken worden en dat er zekerheid gecreëerd wordt voor de sector.
Vandaag doe ik ook een oproep aan alle lidstaten om de middelen uit het Brexitfonds goed in te zetten. De visserijsector wordt hard getroffen en verdient dus zeker ook zijn deel van de koek. Ook de impact van de verdere offshore-windmolenparken op het visbestand en de economische gevolgen voor de vissers dienen verder onderzocht en in rekening gebracht te worden bij het uitrollen van die plannen. Laten we de komende maanden vooral waakzaam blijven en onze vissers behoeden voor erger.
"
Tom VANDENKENDELAERE,2022-03-23,NL,Need for an urgent EU action plan to ensure food security inside and outside the EU in light of the Russian invasion of Ukraine (debate),https://www.europarl.europa.eu/doceo/document/CRE-9-2022-03-23-INT-1-206-9687_NL.html,"  Tom Vandenkendelaere (PPE),  schriftelijk. – Het is opvallend hoe we een oorlog aan onze grenzen nodig hebben om een debat te krijgen over de Europese voedselzekerheid. Toen we in de zomer de resultaten van een aantal studies over van boer tot bord in handen kregen, wezen die ook al op minder Europese productie, hogere voedingsprijzen en meer import uit derde landen. In tijden van dreigende voedseltekorten met enorme prijsstijgingen moet er een stevig pakket aan maatregelen komen. 
Op korte termijn pleit ik zeker voor een uitzondering voor het circulaire gebruik van verwerkte dierlijke mest, om afhankelijkheid van dure kunstmest uit derde landen te drukken. Ook een alomvattende Europese eiwitstrategie om onze veeteelt verder te verduurzamen en minder afhankelijk te maken, dringt zich op. 
De coronacrisis heeft getoond dat het EU-landbouwbeleid werkt: terwijl we moesten smeken om mondmaskers, paracetamol en chips, bleven de rekken in de supermarkten wel vol. Vandaag wordt eens te meer duidelijk dat voedselproductie een strategische sector is. Als we nu niet snel de klik maken en onze boeren soigneren om die voedselproductie hoog en kwalitatief te houden, dan moeten we binnenkort misschien niet alleen werk maken van een EU-chipverordening, maar ook van een EU-voedselverordening.
"
Tom VANDENKENDELAERE,2022-03-09,NL,"Debate with the Prime Minister of Estonia, Kaja Kallas - The EU's role in a changing world and the security situation of Europe following the Russian aggression and invasion of Ukraine (continuation of debate)",https://www.europarl.europa.eu/doceo/document/CRE-9-2022-03-09-INT-3-137-7500_NL.html,"  Tom Vandenkendelaere (PPE),  schriftelijk. – De geopolitieke spanningen aan onze oostflank lopen dramatisch op door de brutale Russische agressie tegen Oekraïne. Europa veroordeelt niet alleen in woorden maar ook in daden de uitgelokte oorlog door de Russische Federatie. Aanzienlijke vooruitgang bij de opwaardering van ons gemeenschappelijk veiligheids- en defensiebeleid is nodig en het “Kiev-moment” voedt het politieke momentum, vooral dankzij een hervonden bereidheid in Washington om de trans-Atlantische betrekkingen te cultiveren en de samenwerking tussen de EU en de NAVO te versterken, dankzij de ontwikkeling van een nieuw strategisch kompas van de EU met een opvallende nadruk op de daadwerkelijke uitvoering ervan, en dankzij de herziening van het strategisch concept van de NAVO, die niet op een beter moment had kunnen komen. Op de Europese top in Versailles is een duidelijk startschot gegeven om de afhankelijkheid van de EU op verschillende belangrijke beleidsterreinen, waaronder het brede terrein van het buitenlands, veiligheids- en defensiebeleid, te verminderen.
"
Tom VANDENKENDELAERE,2022-02-16,NL,The Rule of Law and the consequences of the ECJ ruling (debate),https://www.europarl.europa.eu/doceo/document/CRE-9-2022-02-16-INT-3-264-0000_NL.html,"  Tom Vandenkendelaere (PPE).   – Voorzitter, commissaris, staatssecretaris Beaune, de Europese Commissie moet onmiddellijk het conditionaliteitsmechanisme in werking stellen en dit inzetten tegen Hongarije en Polen. Het Europees Hof van Justitie heeft klare wijn geschonken; er zijn geen excuses meer voor verder uitstel. Hoe langer de Europese Commissie wacht, hoe meer onrechtmatig verkregen geld er in de zakken van corrupte handlangers en familieleden van Viktor Orbán in Hongarije vloeit en hoe meer tijd de Poolse regering heeft om het onafhankelijke Poolse rechtsstelsel verder te ontmantelen.
Er moet onmiddellijk paal en perk worden gesteld aan deze aanvallen op de rechtsstaat. De Europese Commissie zegt een zaak te willen opbouwen die honderd procent onaantastbaar is. Dat in Hongarije en Polen sprake is van corruptie en problemen is echter met tweehonderd procent zekerheid vastgesteld. Het Europees Hof van Justitie heeft Europa vandaag een niet mis te verstaan fiat gegeven om de rechtsstaat te beschermen door lidstaten die de regels niet naleven, daar te treffen waar het pijn doet, met name in hun portemonnee.
Ik wil de Europese Commissie daarom vragen haar werk te doen. Tegen de lidstaten wil ik zeggen: het moet gedaan zijn met de lippendienst. Het is tijd om onze tanden te tonen en op te komen voor onze geloofwaardigheid.
"
Tom VANDENKENDELAERE,2022-02-15,NL,EU-Africa relations (debate),https://www.europarl.europa.eu/doceo/document/CRE-9-2022-02-15-INT-2-164-0000_NL.html,"  Tom Vandenkendelaere (PPE).   – Voorzitter, onze relaties met onze continentale zuiderbuur zijn van immens belang, ja zelfs een prioriteit in ons buitenlands en veiligheidsbeleid. De geest waarvan deze relaties doordrongen moeten zijn, is die welke ook in de Afrikapaper van onze Fractie naar voren komt, met name meer investeren in een partnerschap, met evenwicht tussen belangen en waarden, ten behoeve van gelijkwaardige partners.
Herhaaldelijk heb er al voor gepleit en ik zal het vandaag opnieuw doen: Afrika verdient een beter gecoördineerde aanpak door meer samenwerking tussen de trans-Atlantische en andere gelijkgezinde internationale partners. In onze nieuwe Global Gateway-strategie moet Afrika prioritair zijn. De basisnoden, maar ook het immense potentieel van dit continent vereisen een optimale afstemming tussen aan de ene kant de Global Gateway-strategie en aan de andere kant de Build Back Better-strategie van de G7. Al té lang kijken we hoe de toekomst van Afrika bepaald zal worden door China en Rusland, die in het continent investeren als in een puur economisch en politiek wingewest.
Laat me besluiten met het belang van veiligheid als thema in onze relaties met Afrika, als basisvoorwaarde voor vooruitgang daar, maar ook voor onze stabiliteit hier. Ik behoor zeker tot diegenen die voorstander zijn van meer inzet van middelen voor veiligheid in landen van ons Oostelijk Partnerschap, met Oekraïne uiteraard voorop. Maar ik behoor niet tot diegenen die vinden dat dit ten koste mag gaan van onze engagementen tegenover Afrika.
"
Tom VANDENKENDELAERE,2022-02-15,NL,Implementation of the common foreign and security policy – annual report 2021 - Implementation of the common security and defence policy – annual report 2021 (debate),https://www.europarl.europa.eu/doceo/document/CRE-9-2022-02-15-INT-2-217-0000_NL.html,"  Tom Vandenkendelaere (PPE).   – Voorzitter, er worden cyberaanvallen gepleegd op het Oekraïens ministerie van Defensie en op Oekraïense banken. De omstandigheden en de druk om snel de nodige stappen te zetten op het gebied van ons gemeenschappelijk veiligheids- en defensiebeleid zijn nog nooit zo voelbaar geweest als nu.
Het inzicht in de noodzaak van een sterke eigen defensie schrijdt voort. De crisis van vandaag, die het gevolg is van Russische agressie tegen landen van het Oostelijk Partnerschap, heeft eens te meer duidelijk de pijnpunten blootgelegd: te weinig eenheid, te weinig capaciteit en te veel afhankelijkheid. Dit heeft zij echter gedaan op een manier die meteen ook aanspoort tot meer eigen bereidheid en inzet.
De VS en de NAVO zijn belangrijke partners en het nut van goede trans-Atlantische betrekkingen kan dan ook moeilijk als pijnpunt worden genoemd in deze tijden van crisis. Ik wil er in dit verband op wijzen dat parlementaire diplomatie ook belangrijk kan zijn, zoals blijkt uit het Transatlantic Legislators Statement, dat enkele dagen geleden door zowel Europese als Amerikaanse parlementsleden, waaronder een aantal van ons, werd ondertekend als principiële steunbetuiging voor de soevereiniteit en territoriale integriteit van Oekraïne.
"
Tom VANDENKENDELAERE,2022-02-15,NL,Tackling non-tariff and non-tax barriers in the single market (debate),https://www.europarl.europa.eu/doceo/document/CRE-9-2022-02-15-INT-2-333-0000_NL.html,"  Tom Vandenkendelaere (PPE).   – Voorzitter, de eengemaakte markt is en blijft het kroonjuweel van de Europese eenmaking. We mogen er trots op zijn.
Ondertussen verschuift de aandacht naar de digitale eengemaakte markt, terwijl de eengemaakte markt voor goederen en diensten verre van afgewerkt is. Ik kom als lid van de Commissie landbouw en plattelandsontwikkeling en de Commissie interne markt en consumentenbescherming met veel schakels uit de agrovoedingssector in contact en wordt bij bedrijfsbezoeken steevast aangesproken op de protectionistische maatregelen van buurlanden, zij het door middel van wetgeving of lastenboeken of in het dagelijks leven.
Dankzij de Europese Green Deal en vanwege de coronacrisis ligt de nadruk meer dan ooit op duurzaamheid en lokale productie. We mogen echter niet afglijden naar een situatie waarbij elke lidstaat onder het mom van lokale productie zijn eigen markt afschermt en enkel nog producten uit eigen land aanvaardt. Dit zou, zeker voor kleinere lidstaten zoals de mijne, verstrekkende gevolgen kunnen hebben.
Ik wil de Europese Commissie daarom vragen haar rol als hoedster van de eengemaakte markt sterker op zich te nemen, opdat de eengemaakte markt nog meer kan betekenen voor alle bedrijven in de Unie. Ik reken op de Commissie en de taskforce voor de handhaving van de eengemaakte markt om de eengemaakte markt te versterken en daadkrachtiger te maken, en tegelijkertijd ook de eengemaakte markt voor goederen en diensten af te werken.
Bedrijven moeten sneller en eenvoudiger melding kunnen maken van niet-tarifaire belemmeringen en de Commissie moet daar ook consequent mee aan de slag gaan. Enkel zo kunnen we de eengemaakte markt verder verdiepen en het vertrouwen van bedrijven in de markt behouden.
"
Tom VANDENKENDELAERE,2022-02-14,NL,Implementation report on on-farm animal welfare (debate),https://www.europarl.europa.eu/doceo/document/CRE-9-2022-02-14-INT-1-105-7500_NL.html,"  Tom Vandenkendelaere (PPE),  schriftelijk. – Dierenwelzijn staat terecht hoog op de politieke agenda van het Europees Parlement, ook voor landbouwdieren. Dit is niet alleen in het belang van dieren en boeren, maar ook van de consumenten. We moeten oog hebben voor de inspanningen die boeren al doen en daarbij ook rekening houden met de lange afschrijvingstermijnen van investeringen in dierenwelzijn. Als we het welzijn van onze boerderijdieren willen verhogen, dan moeten we werk maken van een beleid dat wetenschappelijk onderbouwd is en dat de aanpak dier per dier bekijkt. De regels voor koeien kunnen niet zomaar toegepast worden op kippen, en omgekeerd. In een Europese en globale markt is verhoogde aandacht voor het gelijk speelveld onontbeerlijk: zowel voor de boeren binnen de EU als voor de handel tussen de EU en derde landen wint het gelijke speelveld, terecht, steeds meer aan belang. Ik ben tot slot ook zelf voorstander van een vrijwillig dierenwelzijnslabel. Een vrijwillig label staat landbouwers die extra inspanningen doen op het vlak van dierenwelzijn immers toe de kost door te rekenen op de eindfactuur. Dit kan tot een meerprijs op de markt leiden, waardoor we boeren belonen die bijkomende inspanningen en investeringen doen. Op naar een stimulerend beleid.
"
Tom VANDENKENDELAERE,2022-01-20,NL,Protection of animals during transport - Protection of animals during transport (Recommendation) (debate),https://www.europarl.europa.eu/doceo/document/CRE-9-2022-01-20-INT-4-112-8750_NL.html,"  Tom Vandenkendelaere (PPE),  schriftelijk. – De Europese Unie hanteert de strengste dierenwelzijnsnormen ter wereld, maar deze worden niet in alle lidstaten naar behoren toegepast. Het is belangrijk dat dierentransport aan dezelfde normen voldoet in heel de EU, het zij in Polen, Spanje of België. Dat wil ook zeggen dat er een voorspelbaar en duidelijk rechtskader moet zijn voor alle betrokken partijen, met een voldoende lange overgangsperiode om zich aan te passen.
Dieren ondervinden vaak stress tijdens transport. Daarom is het zo belangrijk ervoor te zorgen dat de condities optimaal zijn. Dat gaat onder andere over de temperatuur, voeding en water voor de dieren tijdens het vervoer maar ook over vlottere procedures aan de grenzen en snelle rijstroken om de transporttijden in te korten. Vervoer van levende dieren moet vanzelfsprekend kunnen blijven bestaan, maar moet voldoen aan wetenschappelijk onderbouwde en dierspecifieke normen op het vlak van dierenwelzijn. Verder moeten we naar alternatieven durven kijken, zoals het bevorderen van slachten op de boerderij om het vervoer van levende dieren te beperken. Dit zou de korte keten ten goede komen en mogelijkheden creëren voor hoeveslachterijen in combinatie met hoeveslagerijen. Dat zijn initiatieven die op Europese steun moeten kunnen rekenen en waar de Europese Commissie middelen voor kan uittrekken.
"
Tom VANDENKENDELAERE,2022-01-19,NL,Digital Services Act (continuation of debate),https://www.europarl.europa.eu/doceo/document/CRE-9-2022-01-19-INT-3-156-0000_NL.html,"  Tom Vandenkendelaere (PPE).   – Voorzitter, commissarissen en collega’s, veel platformen zoals Facebook werken op dit moment eigenlijk als een fabriek zonder ramen. Geen enkele beleidsmaker, geen enkele maatschappelijke organisatie, laat staan de individuele burger, weet eigenlijk precies wat er zich achter de muren van die fabriek afspeelt. We krijgen geen grip op de algoritmes en we worden nietsvermoedend in een bepaalde richting geduwd. Misbruik wordt niet of te traag voorkomen en er is eigenlijk geen duidelijk rechtskader. Iedereen wordt een beetje op een willekeurige basis behandeld.
En daarom is het hoog tijd dat we paal en perk stellen, regels maken voor techbedrijven. Bedrijven moeten verantwoordelijker omgaan met de content die wij willen plaatsen. En wij zijn het aan onszelf verplicht om onze verantwoordelijkheid te nemen en een duidelijk wetgevend kader te maken. 
Collega’s, ik heb zelf drie kinderen van vier, twee en een pasgeboren kindje. De twee oudsten kijken nu al vaak naar filmpjes op YouTube. Vlad en Niki zullen de jonge ouders zeker kennen. Wel, ik ben eerlijk gezegd bezorgd over het moment waarop zij beseffen dat ze eigenlijk onbeperkte toegang hebben tot alle content die online komt, en vooral ook de content die via de grote platformen verspreid wordt. Onder meer de sturende algoritmes of de ingrijpende gepersonaliseerde advertenties kunnen schadelijk voor hen zijn.
Ik ben dan ook trots op de beslissing die we willen nemen om minderjarigen in de toekomst beter te beschermen in de online wereld. Met een verbod op commercieel gepersonaliseerde reclame gericht op kinderen en hogere eisen aan transparantie, zoals een verplicht label op deepfakes, bieden wij minderjarigen een veilige online omgeving. Met de wet inzake digitale diensten en de eerder aangenomen wet inzake digitale markten gaan wij wereldwijd de gouden standaard zetten. Ik ben ervan overtuigd dat dit zal leiden tot een betere, veiligere online omgeving waar fundamentele rechten van gebruikers worden beschermd en waar bedrijven ook duidelijk weten wat hun rechten en plichten zijn. 
Big tech zal niet langer zijn gang kunnen gaan zonder regels en zonder verantwoording. Veiligheid boven economische winst.
"
Tom VANDENKENDELAERE,2021-12-16,NL,Barriers to the free movement of goods (debate),https://www.europarl.europa.eu/doceo/document/CRE-9-2021-12-16-INT-4-166-0000_NL.html,"  Tom Vandenkendelaere (PPE).   – Voorzitter, commissaris, collega’s, sinds 1993 is de interne markt de hoeksteen van onze Europese samenwerking. En vandaag, bijna Kerstmis 2021, zijn we nog altijd aan het discussiëren over belemmeringen op die interne markt. Het toont aan dat we dag in, dag uit inspanningen moeten leveren om die markten open te houden, én dat we aan elkaar moeten bewijzen dat we het de moeite waard vinden om die markt open te houden.
Corona heeft aangetoond hoe fragiel het kaartenhuisje van de interne markt eigenlijk wel niet is. Als een land zijn grenzen sluit, dan zien we heel snel dat de andere landen volgen, met minimale ingreepmogelijkheden, mevrouw de commissaris, voor de Europese Commissie.
Maar hoe opvallend de impact van de COVID-crisis ook was, nog sluipender komen er steeds nieuwe belemmeringen bij, in het bijzonder in de agrovoedingsketen. Daar valt het me op. Onder het mom van lokale productie of korte keten of dierenwelzijn schermen lidstaten stap voor stap hun markten af, met dramatische gevolgen inderdaad voor de producenten uit kleine landen. De taskforce voor de handhaving van de eengemaakte markt is daarom een belangrijk signaal, maar het moet een daadkrachtig orgaan worden.
"
Tom VANDENKENDELAERE,2021-12-14,NL,Digital Markets Act (debate),https://www.europarl.europa.eu/doceo/document/CRE-9-2021-12-14-INT-2-042-0000_NL.html,"  Tom Vandenkendelaere (PPE).   – Voorzitter, mevrouw de commissaris, collega’s, weet u nog waar u was toen u voor het eerst op internet ging? De modem die kraakte en stokte. Maar de wereld is ondertussen veranderd. Gelukkig maar.
Wereldwijd wordt er 5,6 miljard keer per dag iets opgezocht op Google. Er worden 1,6 miljoen Amazon-pakketjes per dag verstuurd. Het toont aan dat onze digitale economie op volle toeren draait en dat de mensen inderdaad de weg naar het internet gevonden hebben. Maar het toont ook aan hoe reusachtig die bedrijven zijn en welke impact ze hebben op onze samenleving. Want bij zo’n grote omvang en zo’n invloed komt natuurlijk ook een grote verantwoordelijkheid. En die is vandaag helaas nog al te vaak zoek. Meer zelfs, de “Facebook Papers” die klokkenluidster Francis Hogan heeft getoond, hebben het wantrouwen alleen maar aangewakkerd en ook de vele rechtszaken van de Commissie tegen die techreuzen zijn daarvan een bewijs.
Het is daarom positief dat Europa het voortouw neemt en duidelijke regels schept. In plaats van achter de feiten aan te hollen, komen wij nu in de cockpit en kunnen we daadkrachtig optreden als het moet. De allergrootste techreuzen bepalen vandaag het reilen en zeilen in de digitale wereld en dat moet anders. Ik ben daarom blij dat we resoluut kiezen voor krachtige regels die een gezond en competitief digitaal klimaat scheppen, waarbij natuurlijk ook kleinere bedrijven bij mij in België en elders in Europa kunnen doorgroeien en ook de kans krijgen om de vruchten te plukken van de digitale transitie. Ook van mijn kant daarom felicitaties aan collega Schwab. Na de GDPR zetten we nu opnieuw de gouden standaard met Europa.
"
Tom VANDENKENDELAERE,2021-12-14,NL,Situation at the Ukrainian border and in Russian-occupied territories of Ukraine (debate),https://www.europarl.europa.eu/doceo/document/CRE-9-2021-12-14-INT-2-207-0000_NL.html,"  Tom Vandenkendelaere (PPE).   – Voorzitter, collega’s, mijnheer de hoge vertegenwoordiger, de ontwikkelingen aan de grens tussen Rusland en Oekraïne bevestigen eigenlijk wat we allang weten: we hebben nood aan een eendrachtig en effectief optreden in ons buitenlands beleid en ons veiligheids- en defensiebeleid gaat over veel meer dan het militaire aspect alleen. Hoe verontrustend deze ontwikkelingen ook zijn, we mogen nooit toegeven aan hen die geen respect hebben voor de soevereiniteit van een soeverein land.
Oekraïne is een belangrijke partner van de EU en van de NAVO en het is ondenkbaar dat de EU of de NAVO een latere toetreding van Oekraïne a priori afwijst, omdat Rusland de soevereiniteit van dit land niet wil respecteren. Met deze houding zijn we aan onszelf verplicht om effectieve sancties in stelling te brengen en bijzondere zorg daarbij te besteden aan de vertrouwde trans-Atlantische samenwerking in de aanpak van deze crisis.
Maar deze crisis is ook een crisis die zich kenmerkt door een totaal gebrek aan vertrouwen tussen rivalen. Zolang wederzijds begrip en vertrouwen enige relevantie hebben in onze relatie met Rusland, moeten we daarin blijven investeren en blijven inzetten op een of andere vorm van dialoog die we kunnen hebben. Praten met elkaar kan – zonder dat we onze principes verloochenen – hopelijk bijdragen tot de-escalatie en wie weet tot wat nog meer. Maar dat is alleen zinvol als Poetin in onze kracht gelooft en als wij geloofwaardig zijn. Daar moeten we echter zelf voor zorgen.
"
Tom VANDENKENDELAERE,2021-11-25,NL,"Human rights violations by private military and security companies, particularly the Wagner Group",https://www.europarl.europa.eu/doceo/document/CRE-9-2021-11-25-INT-4-092-0000_NL.html,"  Tom Vandenkendelaere (PPE).   – Voorzitter, we kunnen het strategische belang van de Sahel in het Europese Afrikabeleid niet genoeg onderstrepen. Maar ons engagement – of het nu op het gebied van veiligheid, humanitaire bijstand of ontwikkeling en staatsopbouw is – in deze regio en in het bijzonder in Mali heeft het zwaar te verduren door destabiliserende factoren, zoals de operaties van de Wagner Group, die zeker meer van onze aandacht vragen. De Unie en de lidstaten moeten hier gericht en effectief tegen optreden. Ik vind het ook belangrijk dat mijn land België hier zijn volle verantwoordelijkheid in opneemt.
De sancties tegen actoren achter de inzet van deze huurlingenbende komen niets te vroeg, maar er zal meer nodig zijn. Ik pik twee aandachtspunten uit onze resolutie.
Ten eerste, de vermoedelijke invloed van en sturing vanuit Rusland moet grondig worden onderzocht, en zo mogelijk onthuld. Er zijn sterke aanwijzingen dat het ook hier gaat om een methodiek van hybride oorlogsvoering, net zoals in het oosten van Oekraïne. Waar hybride dreigingen ontstaan, zijn wij het aan onszelf verplicht om te investeren in weerbaarheid.
Ten tweede, waarom ontwikkelt de Unie niet actiever een effectief beleid, mevrouw de commissaris, tegen het ondermijnende optreden van huurlingen in conflictgebieden in het algemeen en tegen de destabiliserende effecten ervan voor ons buitenlands en veiligheidsbeleid? Een reflectie over huurlingen en de manier waarop de Unie daar beleidsmatig mee moet omgaan, is echt aan de orde.
"
Tom VANDENKENDELAERE,2021-11-23,NL,"Common agricultural policy - support for strategic plans to be drawn up by Member States and financed by the EAGF and by the EAFRD - Common agricultural policy: financing, management and monitoring - Common agricultural policy – amendment of the CMO and other regulations (debate)",https://www.europarl.europa.eu/doceo/document/CRE-9-2021-11-23-INT-2-079-0000_NL.html,"  Tom Vandenkendelaere (PPE).   – Voorzitter, eindelijk bereiken we de eindmeet van een lange onderhandeling. Maar wat hebben we nu eigenlijk geleerd in die jaren dat we over het landbouwbeleid onderhandeld hebben? Voor mij kan het niet duidelijker zijn: de coronapandemie heeft ons onderweg getoond dat we maskers tekortkwamen, maar nooit voedsel tekortgekomen zijn. Dat de Britten sinds de brexit met lege winkelrekken te maken kregen, maar wij nooit hebben moeten vrezen voor tekorten! Mij is in die jaren heel duidelijk geworden dat we zelf moeten kunnen instaan voor onze voeding en niet afhankelijk mogen worden van derde landen, dat onze eigen voedselproductie inderdaad van strategisch belang is én moet blijven.
Het spanningsveld tussen duurzaamheid en haalbaarheid was gedurende de hele onderhandeling een rode draad. Zowel voor de boeren als voor het klimaat waren er hoge verwachtingen. Het GLB lost die verwachtingen nu in. Het garandeert een inkomen voor de boer en slaat tegelijk resoluut de weg van de duurzaamheid in. De echte gamechanger in dit GLB is de flexibiliteit voor lidstaten om lokale accenten te leggen. Mijn regio Vlaanderen neemt alvast de vlucht vooruit en bereidt nu al “pre-ecoregelingen” voor, met onder andere precisie- en koolstoflandbouw. 
Mijn laatste woorden gaan uit naar Europa’s jonge landbouwers. Jonge vaders en moeders, met kindjes zoals de mijne. Hij werkt van ’s morgens vroeg tot ’s avonds laat, zij heeft een fulltime job in de zorgsector en dan komt het huishouden er nog bij ... Een ongelooflijke ondernemersdrive, die we moeten belonen! Nochtans, collega’s, voorzagen we voor hen maar drie procent middelen. Dat is te weinig. Meer is nodig, want zonder boeren geen voedsel, zonder nieuwe boeren geen onafhankelijke voedselproductie!
"
Tom VANDENKENDELAERE,2021-11-23,NL,Situation in Belarus and at its border with the EU and the security and humanitarian consequences (debate),https://www.europarl.europa.eu/doceo/document/CRE-9-2021-11-23-INT-2-168-6250_NL.html,"  Tom Vandenkendelaere (PPE),  schriftelijk. – De Belarussische oppositieleidster Svetlana Tichanovskaja belichaamt de stem van de oppositie die Loekasjenko, net als de bevolking, hardhandig onderdrukt in eigen land. Ook de manier waarop hij migranten misbruikt als wapen voor hybride oorlogvoering tart de verbeelding. Zijn georkestreerde migratiecrisis is in de eerste plaats een veiligheids- en defensieprobleem waar Europa een gepast antwoord op moet vinden. Het strategisch kompas wordt straks een basisinstrument van het Europees beleid en moet ertoe bijdragen dat Europa zijn ambitie als wereldspeler kan waarmaken. Maar deze ambitie begint in de eigen grensregio. Belarus is een stresstest voor ons veiligheids- en defensiebeleid. Loekasjenko’s cynische maneuvers geven de nodige boost voor de EU-lidstaten om eensgezind op te treden. We mogen niet toegeven aan de provocatieve chantagepraktijken van een dictator. Sancties zijn welkom, maar meer is nodig. We moeten snel en meer investeren in onze veiligheid. Het strategisch kompas hoort daarbij onze leidraad te zijn en een goede samenwerking tussen de EU en NAVO is eveneens aan de orde. Ook het Europees migratiebeleid, dat helaas nog steeds in de stellingen staat, dienen we te actualiseren en aan te passen aan nieuwe ontwikkelingen, willen we voorkomen dat migranten in de toekomst opnieuw als wapen in deze hybride oorlog worden ingezet.
"
Tom VANDENKENDELAERE,2021-11-10,NL,"Strengthening democracy, media freedom and pluralism in the EU (debate)",https://www.europarl.europa.eu/doceo/document/CRE-9-2021-11-10-INT-1-126-8750_NL.html,"  Tom Vandenkendelaere (PPE),  schriftelijk. – Hoewel er in de afgelopen decennia in Europa veel vooruitgang is geboekt op het gebied van vrijheid van meningsuiting, vormt deze kwestie zelfs in de hedendaagse democratieën nog altijd een uitdaging.
In de loop der jaren zijn technieken voor het beperken of omzeilen van het recht op vrijheid van meningsuiting steeds verder verfijnd met behulp van strategische rechtszaken ter ontmoediging van publieksparticipatie, zogenaamde SLAPP-rechtszaken. Hierbij wordt gebruikgemaakt van juridische leemten om rechtszaken aan te spannen die in feite ongegrond zijn, vermomd worden als smaadzaken en rechten schenden om journalisten te intimideren of hen het zwijgen op te leggen en om financiële middelen die bedoeld zijn voor onderzoek naar corruptie of andere misdrijven stil te leggen. Tot op heden bestaat in geen enkele lidstaat gerichte wetgeving tegen deze rechtszaken. Dit is problematisch.
De moord op Maltees onderzoeksjournaliste Daphne Caruana Galizia, tegen wie, toen zij in oktober 2017 vermoord werd, meer dan veertig civiele en strafrechtelijke rechtszaken liepen, was voor Europa een wake-upcall. Het Europees Parlement dringt er dan ook bij de Europese Commissie op aan een ambitieus Europees wetgevingskader tot stand te brengen om mediavrijheid te beschermen en Europese fondsen in te zetten om ondersteuning te bieden aan slachtoffers van SLAPP-rechtszaken.
"
Tom VANDENKENDELAERE,2021-10-19,NL,The Rule of law crisis in Poland and the primacy of EU law (debate),https://www.europarl.europa.eu/doceo/document/CRE-9-2021-10-19-INT-2-109-0000_NL.html,"  Tom Vandenkendelaere (PPE).   – Voorzitter, mevrouw de voorzitter, meneer de eerste minister, door artikelen van het EU-Verdrag onverenigbaar te verklaren met de Poolse grondwet werd Polen op het pad gezet naar een polexit. Dat is niet alleen een aanval op de Polen, het is een bedreiging voor Europa in zijn geheel. Europese subsidies mogen en kunnen niet vloeien richting landen waar regeringen de regels van de club bespotten en zelfs openlijk ontkennen, zoals u hier vandaag, premier Morawiecki. Het is niet fair tegenover de andere lidstaten en het is zeker niet fair ten opzichte van de Polen die dat zelf niet willen.
De discussies over het naleven van de principes van de rechtsstaat in Europa zitten muurvast. De vraag is: hoe moet het nu verder? Ik blijf ervan overtuigd dat wij de Europese Commissie hier moeten blijven oproepen om alle instrumenten te gebruiken: de inbreukprocedures, artikel 7 en het conditionaliteitsmechanisme om Europese fondsen toe te kennen, en wel onmiddellijk, om ook de autocraten in Warschau niet verder te sponsoren. Maar politieke meningsverschillen kan men niet enkel via rechtszaken oplossen. Daarom ben ik er ook tegen gekant dat wij als Europees Parlement de Europese Commissie nu voor het Hof van Justitie zouden dagen. Een geschil tussen instellingen zou de politieke druk die wij nu gezamenlijk kunnen uitoefenen, verzwakken. 
Vandaag geven we een duidelijk signaal aan de Poolse bevolking dat Europa achter hen staat. 88 procent van de Polen wil in de EU blijven. Meer dan honderdduizend mensen kwamen op straat afgelopen week om hun steun voor een Europees Polen te tonen. Juridisch moet de primauteit van het Europees recht blijven verdedigd worden om te vermijden dat de rechtsstaat in Polen verder ontmanteld wordt. Maar het is ook aan onze Europese leiders om deze moeilijke politieke knoop door te hakken. 
"
Tom VANDENKENDELAERE,2021-10-18,NL,Farm to Fork Strategy (debate),https://www.europarl.europa.eu/doceo/document/CRE-9-2021-10-18-INT-1-098-8750_NL.html,"  Tom Vandenkendelaere (PPE),  schriftelijk. – Ik sta achter de doelstellingen van de “van boer tot bord”-strategie. Die vormt de kern van de Green Deal om de voedselproductie in Europa op een klimaatvriendelijke manier te verduurzamen. De Europese Commissie moet echter levensvatbare alternatieven bieden aan miljoenen Europese boeren over hoe men deze doelen zodanig kan bereiken dat hun bedrijven daar ook de vruchten van plukken. 
Duurzaam produceren staat niet gelijk aan jobs verliezen en landbouwbedrijven failliet laten gaan. De laatste studie van de Europese Commissie over de effecten van de “van boer tot bord”-strategie baart me enorm veel zorgen. De nieuwe regels voor voedselproductie mogen absoluut niet leiden tot het terugschroeven van onze eigen productie in Europa – die voldoet aan de hoogste normen wereldwijd – om tegelijkertijd volop voedsel te gaan importeren. Dat zou het toppunt van cynisme zijn. Onze eigen boeren de nek omdraaien en dan wel buiten Europa produceren op minder duurzame wijze. Ik weiger mij te scharen achter acties die leiden tot nepvergroening. 
Bovendien moeten de nieuwe wetsvoorstellen gebaseerd zijn op degelijke effectbeoordelingen die rekening houden met de cumulatieve effecten van de verschillende doelstellingen. De Europese Commissie heeft vooralsnog nagelaten dit te doen en dat is niets minder dan schandalig.
"
Tom VANDENKENDELAERE,2021-10-07,NL,European Union Agency for Asylum (continuation of debate),https://www.europarl.europa.eu/doceo/document/CRE-9-2021-10-07-INT-4-050-0000_NL.html,"  Tom Vandenkendelaere (PPE).   – Voorzitter, Commissaris, collega’s, we zetten een belangrijke stap vooruit met deze overeenkomst over een nieuw volwaardig Europees Asielagentschap. Het signaal dat we met deze oprichting geven, is niet mis te verstaan. We tonen ons aan de ene kant solidair met de lidstaten in de frontlinie, maar aan de andere kant tonen we ons ook solidair met diegenen die bescherming nodig hebben. 
Voor de EVP blijft het een absolute prioriteit om een duurzaam, fair en geharmoniseerd asielstelsel voor Europa te creëren. Het Europees Asielagentschap is een eerste belangrijke bouwsteen in dit proces en zal een tastbaar verschil maken voor de lidstaten, zowel onder normale omstandigheden als wanneer ze onder druk staan, en wel op vier manieren: 1. Dankzij een grote pool aan deskundigen zullen lidstaten kunnen rekenen op meer operationele steun en technische bijstand om sneller en eerlijker asielbeslissingen te nemen; 2. Het zal mensen die internationale bescherming vragen ook effectief beter beschermen door efficiëntere asielprocedures te kunnen toepassen; 3. Het zal de gaten dichten tussen de lidstaten en meer convergentie creëren op het vlak van opvangnormen. Dit zal de onevenredige druk waaronder sommige EU-landen staan verlichten; 4. Tot slot zal het Agentschap ook een cruciale rol spelen om het Europees asiel- en migratiebeheer te verbeteren door informatie over migratiebewegingen veel sneller onder elkaar te kunnen uitwisselen.
Het Agentschap zal in een notendop de samenwerking tussen lidstaten en derde landen versterken, en ook op die manier bijdragen aan de solidariteit tussen de lidstaten en de algemene externe dimensie van de EU. 
Het compromis over het EU-Asielagentschap stemt mij ook hoopvol omdat we eindelijk vooruitgang kunnen boeken in de onderhandelingen over het migratiepact. Het Europees Parlement zal er bij de lidstaten op blijven aandringen om constructief te onderhandelen over dit hervormingspakket voor een sterker en efficiënter EU-migratiebeleid.
"
Tom VANDENKENDELAERE,2021-10-07,NL,The case of Paul Rusesabagina in Rwanda,https://www.europarl.europa.eu/doceo/document/CRE-9-2021-10-07-INT-4-086-0000_NL.html,"  Tom Vandenkendelaere,  Auteur. – Voorzitter, collega’s, na de uitspraak in het proces tegen Rusesabagina en de straf die hem te beurt gevallen is, heeft de Europese Unie – en niet alleen het Europees Parlement – geen reden meer tot schroom of terughoudendheid ten opzichte van Kigali. 
Het proces doorstaat op geen enkele manier de toetsing aan de internationale rechtsnormen, en de straf die uitgesproken werd, maakt het onrecht alleen maar groter. Alleen al de manier waarop Rusesabagina werd gearresteerd, zou eigenlijk een felle en heel principiële reactie van de Unie rechtvaardigen. 
De stilte van vele lidstaten én van de EDEO vallen op in dit dossier. De Amerikanen en de Britten spraken gelukkig wél een veroordeling uit van de manier waarop Rusesabagina behandeld werd en wordt. Al is het – inderdaad – een politiek delicaat dossier, dan nog zijn wij het aan onszelf verplicht om op te komen voor de waarden die wij zo graag zeggen te koesteren, en voor de bescherming van onze eigen burgers – Rusesabagina is een Europese burger! 
Het verdient alle steun dat de Unie in de wereld opkomt voor de bevordering en het vrijwaren van waarden waarvan wij overtuigd zijn dat zij een universeel karakter hebben. Het exporteren van democratie, de rechtsstaat, mensenrechten en fundamentele vrijheden is een basiselement van ons buitenlands en veiligheidsbeleid. Ook principes zoals de scheiding der machten en de onafhankelijkheid van de rechterlijke macht zijn hier aan de orde, net zo goed als garanties voor politiek pluralisme en kritische oppositie. 
Ik roep daarom alle beleidsverantwoordelijken van de Unie op om alles in het werk te stellen voor de vrijlating van Rusesabagina. Rwanda hecht heel veel belang aan goede relaties met de Unie en haar lidstaten, en ik kan mij dus niet inbeelden dat Kigali niet te bewegen is tot redelijkheid in dit bedenkelijke dossier. De Unie, van haar kant, hecht veel belang aan de vermelde waarden, en ik kan mij dus ook niet inbeelden dat wij daar in onze relaties met Rwanda minder om zouden geven. 
"
Tom VANDENKENDELAERE,2021-10-05,NL,The future of EU-US relations (debate),https://www.europarl.europa.eu/doceo/document/CRE-9-2021-10-05-INT-2-093-7500_NL.html,"  Tom Vandenkendelaere (PPE),  schriftelijk. – Een hernieuwd en versterkt trans-Atlantisch partnerschap in alle relevante beleidsdomeinen, een partnerschap dat gebaseerd blijft op gedeelde waarden en belangen en op de overtuiging dat trans-Atlantische samenwerking en solidariteit de beste hefboom vormt om talrijke en diverse uitdagingen op wereldschaal aan te pakken ten bate van een multilaterale en op regels gebaseerde internationale orde waarin de VN en het internationaal recht centraal staan. In mijn hoedanigheid van voorzitter van de EP-delegatie voor de betrekkingen met de Parlementaire Vergadering van de NAVO hecht ik bijzonder belang aan de trans-Atlantische samenwerking op gebied van veiligheid en defensie. Het is belangrijk dat wordt bevestigd dat de NAVO het fundament is en blijft van de collectieve verdediging van Europa en dat even nadrukkelijk wordt onderstreept dat de Europese Unie meer en beter moet investeren in zelfredzaamheid op het gebied van defensie. De versterking van Europese defensie en de versterking van de NAVO zijn twee aspecten van eenzelfde ambitie, en terecht wordt daarom beklemtoond dat de samenwerking tussen de EU en de NAVO op een hoger niveau moet worden getild. De werkzaamheden rond het Strategische Kompas van de EU en het Strategisch Concept van de NAVO bieden een unieke gelegenheid hiertoe.
"
Tom VANDENKENDELAERE,2021-10-05,NL,The situation in Belarus after one year of protests and their violent repression (continuation of debate),https://www.europarl.europa.eu/doceo/document/CRE-9-2021-10-05-INT-2-158-0000_NL.html,"  Tom Vandenkendelaere (PPE).   – Voorzitter, Loekasjenko lijkt ons telkens opnieuw te verbazen: zijn vliegtuigkaping, zijn onderdrukking van de oppositie, ja, van zijn eigen bevolking, zijn manier waarop hij migranten inzet als wapen van hybride oorlogsvoering. We staan erbij en we kijken ernaar. Of toch, zo lijkt het.
Loekasjenko belaagt niet alleen grenzen, hij verlegt ook grenzen. Zijn manoeuvres staan voor de verruwing en het verval van normen en regels van de internationale politiek. Iets wat we eigenlijk al veel langer zien. Denk aan de annexatie van de Krim en het debacle van Kabul.
Maar het Europese antwoord daarop blijft jammer genoeg bedroevend diffuus. We moeten zo veel sterker kunnen zijn. Laten we alles nog eens op een rijtje zetten met een aantal vragen: Hoe investeren we het beste in meer weerbaarheid? Hoe boeken we dringende vooruitgang op het vlak van defensie- en veiligheidsbeleid? Hoe kunnen we een kwaliteitssprong maken in ons asiel- en migratiebeleid, inclusief de effectieve bescherming van onze grenzen? Hoe moeten we internationaal recht vrijwaren? Iets wat veel minder evident blijkt te zijn dan we allemaal dachten. We willen een volwaardige speler zijn in de wereld. We hebben het potentieel, maar dan moeten we echt stappen vooruitzetten.
"
Tom VANDENKENDELAERE,2021-10-05,NL,Humanitarian situation in Tigray (debate),https://www.europarl.europa.eu/doceo/document/CRE-9-2021-10-05-INT-2-286-0000_NL.html,"  Tom Vandenkendelaere,  namens de PPE-Fractie. – Voorzitter, commissaris, collega’s, De aanslepende humanitaire crisis en Tigray, Afar en Amhara is beschamend voor de internationale gemeenschap. Ook voor ons.
De EU profileert zich binnenin en naar buiten toe als een Unie van waarden. Dat is heel belangrijk, maar als we het echt geloofwaardig willen doen, dan moeten we snel en effectief optreden. Dat is de enige manier om impact te hebben als een global actor en om die ambitie waar te maken op het terrein, in samenwerking met onze bondgenoten en multilateraal onder de leiding van de Verenigde Naties. Daar ligt de oplossing.
Het is uiteraard in de eerste plaats de verantwoordelijkheid van de Ethiopische regering zelf om haar bevolking te beschermen. Het is ook haar verantwoordelijkheid dat de VN en andere humanitaire organisaties veilig kunnen opereren en hulp kunnen leveren. Er zijn aanwijzingen dat de regering humanitaire bijstand aan de bevolking hindert of verhindert, inclusief geneesmiddelen. Als zij zich schuldig maakt aan inbreuken op het internationale humanitaire recht, dan kan dat niet zonder reactie van de internationale gemeenschap blijven. Tegelijk moet alles in het werk worden gesteld om de nieuwe regering op het juiste spoor te krijgen.
Er zijn heel diepe wonden geslagen in de Ethiopische samenleving. Het is ook duidelijk dat de regering niet de enige is die schuld treft, en dat er zware, ernstige inbreuken op universele mensenrechten en de regels van het internationaal humanitair recht gelden. Een proces van dialoog en verzoening is broodnodig en daarom is het zo belangrijk dat al deze inbreuken aan een internationaal, betrouwbaar en onpartijdig onderzoek worden onderworpen en dat er een mechanisme wordt gecreëerd om de daders te vervolgen en te berechten.
"
Tom VANDENKENDELAERE,2021-10-04,EN,Artificial intelligence in criminal law and its use by the police and judicial authorities in criminal matters (debate),https://www.europarl.europa.eu/doceo/document/CRE-9-2021-10-04-INT-1-055-0000_EN.html,"  Tom Vandenkendelaere,  on behalf of the PPE Group. – Mr President, AI will shape our future. It will change how we work and live, whether it is in health care, agriculture or, yes, law enforcement. The question isn’t whether we like it or not, the question is how Europe will deal with this change. And one thing is clear: AI is here to stay.
Already today, criminals are shifting their operations. Whether it is in organised crime, terrorism, child porn, money laundering or human trafficking, it happens online. For me, law enforcement authorities must be able to use the full potential of AI to fight criminals. It will allow them to fight criminality faster, more efficiently and in a more targeted way. And yes, that includes facial recognition in public spaces – on the condition that all fundamental rights are guaranteed and that there is no room for bias.
And, colleagues, don’t get me wrong. This does not mean that we want to give police forces carte blanche to do whatever they want. It’s our duty as policymakers to set up a strong legal framework within which they can safely use AI while guaranteeing the safety of our citizens. It’s too easy to argue for moratoria or bans without taking into account the challenges our police officers deal with on the ground. If we really want to be serious about setting up, putting people at the core of trustworthy AI, as we said we would, then it is also about their safety and the benefits AI can bring to better protect ordinary citizens and police officers alike.
How do we do that? It’s simple. Let’s not get trapped in focusing on certain AI applications and tools, but let us assess each use in its specific context against a set of principles and values, and that is what we should be discussing. Proportionality, necessity, limiting the use in time and place, transparent and strong democratic oversight, and prior legal authorisation where necessary. That’s why I think this report falls short of the expectations people have and why my Group presented amendments to it.
Digitalisation of our society is inevitable. We cannot be blind to this new reality. It is our duty, all together here in this House, to find the right balance between the use of new technologies on the one hand and the protection of our fundamental rights on the other hand. We have to remain vigilant, but we should not throw the baby out with the bathwater.
"
Tom VANDENKENDELAERE,2021-09-15,NL,Media freedom and further deterioration of the Rule of law in Poland (debate),https://www.europarl.europa.eu/doceo/document/CRE-9-2021-09-15-INT-3-234-0000_NL.html,"  Tom Vandenkendelaere (PPE).   – Voorzitter, commissaris, collega's, vandaag heeft de Europese Commissie in haar State of the Union beloofd dat er volgend jaar een wet inzake mediavrijheid komt om de onafhankelijkheid van journalisten te garanderen. Dat is broodnodig want de situatie in Polen wordt steeds verder op de spits gedreven. De onverdraagzaamheid van de huidige regering ten opzichte van de vrije media blijft eigenlijk iedere dag toenemen. Journalisten worden dagelijks geïntimideerd. De pers is onderworpen aan een soort nieuwe advertentiebelasting die ironisch genoeg bedoeld is voor een solidariteitscampagne voor de ontwikkeling van vrije media. De staatsomroep wordt in de feiten gereduceerd tot een spreekbuis van de overheid en privémediahuizen van niet-Europese eigendommen worden sterk aan banden gelegd. Waakzaamheid in Polen is meer dan geboden.
De Europese Commissie heeft vandaag al een eerste stap gezet en een aanbeveling op tafel gelegd om de veiligheid van journalisten in Europa beter te waarborgen. Goed werk, beste Commissie, maar zie er ook nauw op toe dat dit ook daadwerkelijk gebeurt op het terrein. Het Europees Parlement zal dit dossier niet laten rusten.
"
Tom VANDENKENDELAERE,2021-09-15,NL,EU contribution to transforming global food systems to achieve the Sustainable Development Goals (debate),https://www.europarl.europa.eu/doceo/document/CRE-9-2021-09-15-INT-3-317-0000_NL.html,"  Tom Vandenkendelaere (PPE).   – Voorzitter, de voedselsystemen staan wereldwijd onder druk. De VN-top van volgende week moet een katalysator vormen voor gezondere, duurzamere en rechtvaardigere voedselsystemen. Wij moeten echter ook naar onszelf kijken en met een geloofwaardige voedselstrategie komen.
Allereerst moeten we een veerkrachtige voedseleconomie tot stand brengen. De pandemie heeft aangetoond dat de voedselsector in de EU een strategische sector is. We moeten bijvoorbeeld met een Europese eiwitstrategie komen om minder afhankelijk te worden van de rest van de wereld.
Voorts moeten we de positie van de consument versterken door middel van duidelijke, transparante informatie, en gezond, lokaal geproduceerd voedsel centraal stellen zonder onze economieën te isoleren.
Belangrijker nog, we moeten circulair en duurzaam ondernemen met het oog op innovatie, voedselverlies bestrijden, aan gezonde bodems werken en de biodiversiteit bevorderen. Nieuwe gentechnologieën kunnen daarbij helpen.
Tot slot moeten we ervoor zorgen dat wereldwijd voor iedereen gezonde, duurzame voeding beschikbaar is en daarbij prioriteit hechten aan het bevorderen van gezonde voedingspatronen en het terugdringen van voedselarmoede. Landbouwers moeten daarbij centraal staan.
Om daadwerkelijk van boer tot bord te werken, moeten we landbouwers marktkansen bieden en alle belanghebbenden in de voedselketen aan boord krijgen. We moeten de positie van landbouwers wereldwijd versterken om een duurzaam, lokaal en gezond voedselbeleid te kunnen voeren dat aansluit bij ieders eigen realiteit, ambities, mogelijkheden en uitdagingen.
"
Tom VANDENKENDELAERE,2021-09-14,NL,Situation in Afghanistan (debate),https://www.europarl.europa.eu/doceo/document/CRE-9-2021-09-14-INT-2-208-0000_NL.html,"  Tom Vandenkendelaere (PPE).   – Voorzitter, enkele dagen geleden hebben we 11 september herdacht. De herinnering aan deze gebeurtenis geeft mij nog altijd een immens gevoel van solidariteit met de slachtoffers. Deze solidariteit heeft ons als bondgenoten van de Verenigde Staten naar Afghanistan gebracht, hetgeen eindigde in een debacle. We moeten er echter lessen uit trekken.
Sinds 11 september zijn de dreigingen in de wereld opvallend sterk toegenomen. Dit heeft echter nog niet tot de nodige vooruitgang geleid op het vlak van de militaire zelfredzaamheid van de Europese Unie. Onze solidariteit met de VS is en blijft cruciaal voor ons veiligheidsbeleid en is een onmisbare hefboom voor onze gemeenschappelijke waarden en het multiculturalisme.
Solidariteit staat echter niet gelijk aan blinde volgzaamheid. We moeten daarom dringend werk maken van een volwaardige eigen defensie. Tegelijkertijd moeten we blijven inzetten op onze NAVO-samenwerking en daar, als het tijd is voor nieuwe afspraken, als bondgenoten prioriteit aan geven.
"
Tom VANDENKENDELAERE,2021-09-14,NL,Situation in Lebanon (debate),https://www.europarl.europa.eu/doceo/document/CRE-9-2021-09-14-INT-2-224-0000_NL.html,"  Tom Vandenkendelaere,  namens de PPE-Fractie. – Voorzitter, de crisis in Libanon is een diepgewortelde, gevaarlijke crisis met nefaste gevolgen voor de samenleving en risico’s voor de stabiliteit in de regio. Libanon is een cruciale partner in ons zuidelijk nabuurschap en verdient meer aandacht en concrete inzet van de EU.
Onze inzet moet voelbaar zijn als humanitaire bijstand voor de noodlijdende bevolking. Onze hulp om de stabiliteit, veiligheid en soevereiniteit van het land te waarborgen moet concreet zijn. Alleen zo kunnen we bijdragen aan het herstel van de democratie, de rechtsstaat en het politieke bestuur en daarmee de bevolking helpen.
De vorming van een nieuwe regering is een eerste zinvolle stap. We moeten er nu voor zorgen dat de parlementsverkiezingen van mei 2022 daadwerkelijk doorgaan en naar behoren verlopen.
We hebben veel lessen getrokken uit onze ervaringen in Afghanistan. Eén daarvan is dat een evacuatie van mensen geen evacuatie van verantwoordelijkheden mag zijn. Dit geldt niet alleen voor Afghanistan, maar ook voor andere regio’s waar wij veel kunnen betekenen als we echt een mondiale actor willen zijn.
Ons zuidelijk-nabuurschapsbeleid beoogt hervormingen tot stand te brengen die het land en de regio meer stabiliteit en welvaart moeten geven. Het is daarom cruciaal dat het land zoveel mogelijk wordt bevrijd van buitenlandse invloeden die de fragiele stabiliteit en vrede in de hele regio bedreigen.
"
Tom VANDENKENDELAERE,2021-09-14,NL,A new EU-China strategy (debate),https://www.europarl.europa.eu/doceo/document/CRE-9-2021-09-14-INT-2-323-2500_NL.html,"  Tom Vandenkendelaere (PPE),  schriftelijk. – Net zoals Rusland is China een systemische rivaal van de Unie waarmee onze relaties een geostrategische dimensie hebben. Naar beide landen toe moet onze strategie gebaseerd zijn op beginselvastheid ten bate van onze kernwaarden en de belangen van onze welvaart en veiligheid, maar ook blijven voorzien in ruimte voor kritische dialoog en samenwerking. Vele uitdagingen op wereldschaal – die alleen in multilateraal verband efficiënt kunnen worden aangepakt –, maar ook rivaliteiten in de bilaterale sfeer laten niet toe dat alle bruggen met deze grootmachten worden verbrand. We moeten er dan wel voor zorgen dat we zelf sterk genoeg zijn door eendracht, bereidheid om de nodige budgetten vrij te maken, meer investering in zelfredzaamheid én samenwerking met gelijkgezinde partners in strategische domeinen. In onze relaties met derde landen zoals China wordt economische, technologische en andere samenwerking – met inbegrip van handels- en investeringsakkoorden – door ons geconditioneerd aan de hand van strenge normen die wij aan onszelf maar ook aan anderen willen opleggen in verband met democratie en mensenrechten, klimaatdoestellingen, volksgezondheid... Dit is volkomen gerechtvaardigd uiteraard, maar hoort wel blijk te geven van zin voor evenwicht en het besef dat het uiteindelijke effect van ons beleid niet nadelig mag zijn voor onze eigen welvaart en veiligheid.
"
Tom VANDENKENDELAERE,2021-09-14,NL,Brexit Adjustment Reserve - Draft amending budget No 1/2021: Brexit Adjustment Reserve (debate),https://www.europarl.europa.eu/doceo/document/CRE-9-2021-09-14-INT-2-400-0000_NL.html,"  Tom Vandenkendelaere (PPE).   – Voorzitter, commissaris, collega’s, vijf jaar na het naïeve referendum van de Britten zijn we nog altijd aan het debatteren over de brexit. En terecht. De impact van de scheiding is niet te overzien. De handel tussen de Europese Unie en het Verenigd Koninkrijk heeft enorme klappen gekregen, zeker in de landen die bijzonder afhankelijk zijn van handel met Verenigd Koninkrijk. Denk aan mijn eigen land, België. Denk aan mijn eigen regio, West-Vlaanderen. De export van Europese agrovoedingsproducten is met zes procent gedaald, waarbij varkensvlees, groenten en fruit de grootste slachtoffers zijn. Omslachtige douaneprocedures, handelstarieven, certificaten, extra kosten en minder omzet, dat is de realiteit vandaag.
Maar ook Vlaamse vissers zijn erg getroffen door de brexit. De Britse wateren zijn het belangrijkst voor hun visvangst, maar de toegang daartoe is op lange termijn niet meer gegarandeerd. Net daarom stemt het mij heel erg tevreden dat er onder impuls van mijn goede collega Pascal Arimont een duidelijk oormerk gekomen is voor de visserijsector. In Vlaanderen komt dit neer op een bedrag van 27 miljoen euro voor de visserij. Laten we de komende maanden waakzaam zijn en het voor de vissers niet erger maken dan het al is. 
"
Tom VANDENKENDELAERE,2021-07-08,NL,The case of Ahmadreza Djalali in Iran,https://www.europarl.europa.eu/doceo/document/CRE-9-2021-07-08-INT-4-069-0000_NL.html,"  Tom Vandenkendelaere,  Auteur. – Voorzitter, eerbiediging van de mensenrechten en eerbied voor de rechtsstaat. Onze waarden zoals ze in artikel 2 van het Verdrag staan, zijn fundamenteel voor het beleid van de Europese Unie, zowel voor onszelf binnen die Europese Unie als voor onze relaties met andere landen. En terecht. We hebben bovendien grote ambities op het vlak van mensenrechten en rechtsstatelijkheid. Dat mag blijken uit het lanceren van een effectief systeem van sancties bij ernstige schendingen van mensenrechten wereldwijd. Onze resolutie vandaag over de uiterst precaire situatie van dr. Djalali getuigt van de ernst waarmee we dat doen. De gemotiveerde wijze waarop we zijn onmiddellijke en onvoorwaardelijke vrijlating eisen én de dreiging van sancties die we uitspreken in niet mis te verstane woorden, zijn voor mij een heel duidelijke illustratie van hoe het Europees Parlement de vermelde ambities van de EU geloofwaardigheid wil geven.
Dr. Djalali was als gewaardeerd academicus werkzaam aan de Vrije Universiteit Brussel. Daarom wordt zijn dossier ook in mijn land, net zoals in Zweden en in andere lidstaten, met bijzondere belangstelling gevolgd. Met vrees, maar ook met hoop. Sinds jaren hebben de Vlaamse universiteiten hun samenwerking met academische instellingen in Iran stopgezet en de hervatting ervan afhankelijk gemaakt van een menswaardige behandeling met medische zorgen en rechtsbijstand, en van een eerlijk proces en niet-toepassing van de doodstraf. Met aandrang en overtuiging onderschrijf ik de oproep van onze universiteiten – en vanzelfsprekend ook de oproep van zijn familie en vele anderen – om op álle beleidsniveaus al het mogelijke te doen voor de vrijlating van dr. Djalali. 
Wij, als Europese Unie, beschikken als geen ander over de middelen om het verschil hierin te maken, mét inbegrip van sancties. Wij, als Europese Unie, kunnen en moeten hier het verschil maken.
"
Tom VANDENKENDELAERE,2021-07-07,NL,Breaches of EU law and of the rights of LGBTIQ citizens in Hungary as a result of the adopted legal changes in the Hungarian Parliament - The outcome of 22 June hearings under Article 7(1) of the TEU regarding Poland and Hungary (continuation of debate),https://www.europarl.europa.eu/doceo/document/CRE-9-2021-07-07-INT-3-138-2502_NL.html,"  Tom Vandenkendelaere (PPE),  schriftelijk. – Hongarijes nieuwe wet druist in tegen alle fundamentele waarden van Europa, waaronder bijvoorbeeld de bescherming van seksuele minderheden. Niemand mag gediscrimineerd worden op basis van seksuele geaardheid. Alle LGBTIQ-mensen moeten in de EU kunnen zijn wie ze zijn, zonder schrik om gemarginaliseerd of zelfs persoonlijk aangevallen te worden, waar dan ook in de EU. De Europese Commissie kán niet alleen meer doen, ze móét dat ook doen. Burgers moeten er immers op kunnen rekenen dat hun rechten gevrijwaard worden door Europa. Daarom is de EU er net. Ik roep de Europese Commissie op om Hongarije voor het gerecht te dagen en de rechten van LGBTIQ-mensen in Hongarije te waarborgen. Maar laat ons tegelijk eerlijk zijn. Hongarije legt helaas in de praktijk rechtspraak maar al te vaak naast zich neer. Het is tijd dat de Europese Commissie haar spierballen laat rollen. Raak Hongarije waar het zonder twijfel het meest pijn doet, in de portemonnee, en bevries Hongarijes aandeel van het Europees herstelfonds ter waarde van €7.2 miljard.
"
Tom VANDENKENDELAERE,2021-07-06,NL,"Situation in Tigray, Ethiopia (continuation of debate)",https://www.europarl.europa.eu/doceo/document/CRE-9-2021-07-06-INT-2-274-0000_NL.html,"  Tom Vandenkendelaere (PPE).   – Voorzitter, als de Europese Unie als global actor iets wil betekenen en geloofwaardig wil zijn met betrekking tot haar eigen beleid, dan moet ze dringend doortastender optreden in Tigray, vóór de lokale bevolking en tegen de verantwoordelijken van oorlogsmisdaden en misdaden tegen de menselijkheid die daar plaatsvonden en nog steeds plaatsvinden. De eenzijdig afgekondigde wapenstilstand heeft volgens mij helaas meer van een militaire, tactische berekening dan van een stap naar duurzame vrede of een oplossing van de humanitaire crisis. 
De internationale gemeenschap kan niet langer afstandelijk blijven tegenover wat in Tigray gebeurt. In de eerste plaats kijk ik hier naar de Verenigde Naties en naar de Europese Unie, die vanuit haar geloof in de multilaterale aanpak van regionale conflicten en humanitaire crisissen een voortrekkersrol kan spelen binnen de VN. Ik spoor de Raad daarom aan om meer daadkracht te tonen en écht besluiten te nemen. 
De humanitaire crisis moet meteen worden aangepakt, maar er moet vanuit de internationale gemeenschap ook worden geïnvesteerd in het beëindigen van het conflict, in een terugkeer naar stabiliteit en de wederopbouw van de vernietigde samenleving, en in een internationaal onderzoek naar en een correcte berechting van de tegen de bevolking begane misdaden.
"
Tom VANDENKENDELAERE,2021-07-06,NL,"Asylum, Migration and Integration Fund 2021-2027 - Integrated Border Management Fund: Instrument for Financial Support for Border Management and Visa Policy 2021-2027 (debate)",https://www.europarl.europa.eu/doceo/document/CRE-9-2021-07-06-INT-2-309-0000_NL.html,"  Tom Vandenkendelaere (PPE).   – Voorzitter, we moeten de Europese buitengrenzen doeltreffend beheren. Dit is de enige manier om te zorgen voor een robuust intern systeem dat stoelt op vertrouwen, solidariteit en verantwoordelijkheid, hetgeen van cruciaal belang is in de strijd tegen al dan niet politiek gestuurde illegale migratie, terrorisme en zware criminaliteit. Daarnaast hebben we behoefte aan een geharmoniseerde aanpak voor visa, opdat we het volledige potentieel van de Schengenruimte kunnen benutten zonder de integriteit en de interne veiligheid van de burgers aan te tasten.
Ik ben blij dat we vandaag het instrument voor financiële steun voor grensbeheer en visumbeleid goedkeuren, dat lidstaten moet helpen die voor uitdagingen aan hun buitengrenzen staan. De fondsen moeten de digitalisering versnellen met het oog op de totstandbrenging van snelle, correcte en kwalitatief hoogstaande procedures.
Laten wij vooral van deze gelegenheid gebruikmaken om de lidstaten nogmaals op te roepen werk te maken van nauwere Europese samenwerking. Het gecontroleerd beheer van migratiestromen kan enkel slagen als wij de handen ineenslaan.
"
Tom VANDENKENDELAERE,2021-06-23,NL,The Commission’s 2020 rule of law report (debate),https://www.europarl.europa.eu/doceo/document/CRE-9-2021-06-23-INT-1-162-8750_NL.html,"  Tom Vandenkendelaere (PPE),  schriftelijk. – De rechtsstaat vormt de ruggengraat van onze democratie. Met dit jaarverslag wil de Europese Commissie preventief aan de slag met de lidstaten om problemen op het vlak van de rechtsstaat in kaart te brengen en samen oplossingen te vinden. Dat is een goede en nodige zaak. Maar laat ons eerlijk zijn. Sommige lidstaten zijn het stadium van de preventieve dialoog allang voorbij. Hongarije bewees met de anti-LGBTIQ-wetgeving dat het zich nogmaals afzet tegen het Europees project en verder afzakt naar een antipluralistische samenleving met steeds minder ruimte voor een goed functionerende rechtsstaat. De Europese Commissie KAN niet alleen meer doen, ze MOET dat ook doen. Burgers moeten er immers op kunnen rekenen dat hun rechten gevrijwaard worden door Europa. Ik roep de Europese Commissie op om niet langer te treuzelen. Treed op tegen lidstaten die de rechtsstaat niet respecteren, hetzij door inbreukprocedures, hetzij door artikel 7, hetzij via de Verordening betreffende een algemeen conditionaliteitsregime ter bescherming van de Uniebegroting. Voeg daden bij uw woorden en bescherm onze burgers, wie ze ook zijn, waar dan ook in Europa.
"
Tom VANDENKENDELAERE,2021-06-10,NL,"European Citizens' Initiative ""End the cage age"" (continuation of debate)",https://www.europarl.europa.eu/doceo/document/CRE-9-2021-06-10-INT-4-062-5000_NL.html,"  Tom Vandenkendelaere (PPE),  schriftelijk. – Vandaag geven we een belangrijk signaal naar de burger dat we als Europees Parlement de opvolging van een burgerinitiatief serieus nemen. Een verzoek van meer dan 1,4 miljoen burgers mogen we niet zomaar naast ons neerleggen. Het is positief dat dierenwelzijn zo extra op onze agenda wordt gebracht. Maar als Europarlementsleden moeten we ook onze verantwoordelijkheid durven nemen en zorgen voor ambitieuze doch evenwichtige en haalbare wetgeving. Vandaar dat ik de oproep ondersteun om een impactstudie te doen naar de mogelijke uitfasering van kooien voor boerderijdieren. De datum van 2027 is indicatief, we mogen ons daar niet op vastpinnen. Het is cruciaal om een grondige impactanalyse te maken, dier per dier, om zo een haalbare transitieperiode te voorzien. Geef boeren de tijd om zich aan te passen. Geef boeren ook financiële compensatie voor de bijkomende investeringen die ze ongetwijfeld zullen moeten maken. Tenslotte is het duidelijk dat we tegelijk de controles op geïmporteerde producten moeten aanscherpen, zodat we de concurrentiële positie van onze landbouwers niet ondermijnen. Het kan niet de bedoeling zijn dat we onze landbouwers met de handen vastbinden aan de hoogste dierenwelzijnsnormen, maar wel de poorten openlaten voor import van vlees afkomstig van dieren gekweekt in barre omstandigheden.
"
Tom VANDENKENDELAERE,2021-06-08,NL,EU Digital COVID Certificate - Union citizens – EU Digital COVID Certificate - third-country nationals (debate),https://www.europarl.europa.eu/doceo/document/CRE-9-2021-06-08-INT-2-057-0000_NL.html,"  Tom Vandenkendelaere (PPE).   – Voorzitter, mijn spreektijd richt ik helemaal tot de lidstaten want, beste ministers, de zomer is aangebroken, de valiezen staan klaar, het is tijd om te vertrekken. Maar de Europeaan, die zit nog met veel vragen. Moet ik nu een negatieve test afleggen? Moet ik in quarantaine? En wat met mijn kind van 10 dat nog niet gevaccineerd is? We zijn die Europeanen een antwoord verschuldigd. 
Beste Raad, samen met u zijn wij als Parlement een tijd geleden aan een vlucht richting vakantie begonnen. Nu naderen we de landing en heeft u de stuurknuppel in de handen, maar we verwachten toch nog wat turbulentie. Denk aan kinderen en jongeren die nog niet gevaccineerd zijn. De kans bestaat dat elke lidstaat hier anders mee omgaat, met onwerkbare gevolgen voor jeugdverenigingen, reisorganisaties en jonge gezinnen. 
Daarom roep ik de lidstaten op om zo goed mogelijk de concrete implementatie op elkaar af te stemmen en maatregelen met elkaar te stroomlijnen. We zijn klaar om te landen, maar er moet een zachte landing zijn. We moeten tonen dat we als Europa capabel zijn om ons toestel veilig aan de grond te krijgen. 
"
Tom VANDENKENDELAERE,2021-06-08,NL,Systematic repression in Belarus and its consequences for European security following abductions from an EU civilian plane intercepted by the Belarusian authorities (debate),https://www.europarl.europa.eu/doceo/document/CRE-9-2021-06-08-INT-2-186-0000_NL.html,"  Tom Vandenkendelaere (PPE).   – Voorzitter, de verontrustende ontwikkelingen in Wit-Rusland blijven ons in toenemende mate grote zorgen baren. De vliegtuigkaping enkele weken terug heeft ons verbluft. En toch ook weer niet. Het was een wake up call. Het heeft ons duidelijk gemaakt waar een autoritair regime toe in staat is, een regime dat zich ondanks systemische aberraties kan handhaven omwille van een bondgenootschap met en strategische steun van Rusland. 
Groot is onze consensus om verregaande maatregelen te nemen tegen Minsk als ik het hier zo hoor en om op te roepen tot een internationale conferentie over de toekomst, en om tot internationaal onderzoek tegen en de internationale berechting van Loekasjenko over te gaan en om ook de democratische krachten en de oppositie in zijn land te ondersteunen. Dat is onze taak opdat de kritische aandacht van de Unie voor de ontwikkelingen in Wit-Rusland aanwezig blijft. De resolutie waarover deze week wordt gestemd is dus in dit opzicht een welkom signaal. 
Collega's, over enkele weken staat Rusland opnieuw op de agenda van de Europese Raad, maar ook bij de NAVO en de EU-VS-toppen. Wat mij betreft zijn samenhang en samenwerking met partners die onze waarden en belangen delen de kern van onze strategie tegen Rusland en in dit geval ook tegen Wit-Rusland. 
"
Tom VANDENKENDELAERE,2021-05-20,NL,"Data Protection Commissioner v Facebook Ireland Limited, Maximillian Schrems (""Schrems II"") - Case C-311/18 - The adequate protection of personal data by the United Kingdom (debate)",https://www.europarl.europa.eu/doceo/document/CRE-9-2021-05-20-INT-4-012-0000_NL.html,"  Tom Vandenkendelaere,  namens de PPE-Fractie. – Voorzitter, commissaris, staatssecretaris, de gegevensbescherming in de Europese Unie is met de komst van de GDPR van het hoogste niveau wereldwijd, ook in relatie tot derde landen. Net daarom zijn die adequaatheidsbesluiten zo cruciaal. Ze verzekeren dat bedrijven en rechtshandhavingsinstanties binnen een duidelijk juridisch kader veilig met elkaar gegevens kunnen uitwisselen. 
Begin dit jaar hebben we in dit halfrond de verkiezing van Joe Biden en Kamala Harris op applaus onthaald en was het onze boodschap om de relaties met de VS opnieuw op te bouwen. Dat doen we nu ook met een duidelijke uitgestoken hand om samen met de Commissie te werken aan een nieuw solide, toekomstbestendig kader.
Maar toch ben ik verbaasd. Drie weken geleden klonk hier in deze zelfde kamer, in het debat over de handels- en samenwerkingsovereenkomst, nog vanop alle banken dat vertrouwen de sleutel tot succes is wat betreft onze toekomstige relaties met het Verenigd Koninkrijk. Loze woorden, zo blijkt drie weken later ... In een van de eerste concrete dossiers waarin we dit vertrouwen gestalte kunnen geven, slagen we daar niet in, integendeel! De manier waarop deze resolutie over het adequaatheidsbesluit ten aanzien van het Verenigd Koninkrijk tot stand gekomen is, tart echt alle verbeelding. Van dat vertrouwen richting de Britten om het niveau van gegevensbescherming – dat overigens volledig gebaseerd is op de GDPR – hoog te houden, blijft niets meer over. Van enig vertrouwen in de expertise en de onafhankelijkheid van de Europese Commissie evenmin. 
De Europese burger verwacht van ons dat we gegevensbescherming serieus nemen. Maar die verwacht evenzeer van dit Parlement dat we verantwoordelijkheid tonen. Daarom roep ik jullie op: trek niet aan de noodrem. Ondermijn onze samenwerking met de Britten tegen de georganiseerde misdaad niet, houd onze bedrijven niet langer in een wurggreep.
"
Tom VANDENKENDELAERE,2021-05-20,NL,Prisoners of war in the aftermath of the most recent conflict between Armenia and Azerbaijan,https://www.europarl.europa.eu/doceo/document/CRE-9-2021-05-20-INT-4-079-0000_NL.html,"  Tom Vandenkendelaere,  namens de PPE-Fractie. – Voorzitter, het conflict rond Nagorno-Karabach sleept al veel te lang aan en blijft ook vandaag een grote zorg voor ons, de Europese Unie, in het bijzonder met betrekking tot de terugkeer van de krijgsgevangenen nadat de wapenstilstand werd bereikt. Er blijft heel veel onduidelijkheid over het lot van de Armeense krijgsgevangenen en vooral grote misnoegdheid over de manier waarop de Azerbeidzjaanse autoriteiten optreden. 
Laat me duidelijk zijn: Armeense krijgsgevangenen mogen niet als criminelen worden bestempeld om zich zo te kunnen onttrekken aan het internationaal recht. Zowel Azerbeidzjan als Armenië zijn partners in ons oostelijk nabuurschapsbeleid, maar dit kader biedt helaas niet meteen nuttige hefbomen om de nodige druk te kunnen uitoefenen op Azerbeidzjan. 
Toch kan de EU zich niet onbetuigd laten door des te meer in te zetten op actieve en maximale ondersteuning van de Minskgroep die hier in het kader van de OVSE wel effectief kan wegen en die door het Franse covoorzitterschap extra gevoelig moet zijn voor de impact van de EU. Ik roep daarom de Europese Dienst voor extern optreden op om zoveel als kan aan de inspanningen van de Minskgroep bij te dragen en zo een snelle en toereikende deblokkering van deze onaanvaardbare situatie te bewerkstelligen.
"
Tom VANDENKENDELAERE,2021-05-20,NL,The severe impact of the recent spring frost on fruit and wine growers (debate),https://www.europarl.europa.eu/doceo/document/CRE-9-2021-05-20-INT-4-171-2500_NL.html,"  Tom Vandenkendelaere (PPE),  schriftelijk. – De klimaatverandering wordt steeds zichtbaarder voor Europese landbouwers.
Veel delen van Europa hebben dit jaar de zwaarste voorjaarsvorst sinds 1991 meegemaakt. Dit heeft vooral ernstige gevolgen gehad voor fruittelers en wijnbouwers, wier gewassen in de zomer door hittegolven zijn verschroeid en vervolgens hun knoppen zijn verloren door de voorjaarsvorst. Hierdoor zijn volledige oogsten verloren gegaan. Deze klimaatrampen hebben zware financiële gevolgen gehad voor landbouwers, in een tijd waarin velen van hen reeds kampten met verliezen als gevolg van de coronacrisis.
Ondanks de grote inspanningen in het kader van de Green Deal en de verduurzaming van de landbouw in het kader van het GLB ziet het er niet naar uit dat de situatie de komende jaren zal veranderen. De Europese Commissie moet de risicobeheersinstrumenten daarom zodanig invullen dat landbouwers bij dergelijke klimaatrampen beter kunnen worden ondersteund.
Daarnaast moet de Commissie blijven inzetten op innovatie en nieuwe technologieën, bijvoorbeeld om gewassen beter tegen zware voorjaarsvorst te beschermen. De recente studie van de Commissie over nieuwe gentechnologieën kan daarbij een nieuw debat aansturen over de rol die deze technologieën kunnen spelen bij het weerbaarder maken van teelten tegen de gevolgen van de klimaatverandering, zoals droogte, hitte of vorst, en daarmee bij het behoeden van landbouwers voor financiële rampen.
"
Tom VANDENKENDELAERE,2021-04-28,NL,Digital Green Certificate - Union citizens - Digital Green Certificate - third country nationals - The accessibility and affordability of Covid-testing (debate),https://www.europarl.europa.eu/doceo/document/CRE-9-2021-04-28-INT-3-094-0000_NL.html,"  Tom Vandenkendelaere (PPE).   – Voorzitter, collega's, commissaris, de zomer met vrij verkeer staat voor de deur en wat zien we? Denemarken test een digitale coronapas uit, Frankrijk heeft een beperkt vaccinpaspoort ingevoerd en Estland wil met een proefproject starten. British Airways kondigde ook al aan zelf een vaccinatiecertificaat op te starten. 
Zonder Europese aanpak riskeren we dat straks iedereen zomaar iets doet en dat er 27 systemen ontwikkeld worden die niet met elkaar kunnen samenwerken. Totale chaos. Ik wens me toe dat we tegen juni allemaal ons Europees certificaat hebben. Daarom moeten de onderhandelingen nu echt snel gaan. 
Het Europees Parlement moet wat mij betreft over drie belangrijke punten waken:
de strengst mogelijke gegevensbescherming; de kosten van de PCR-testen aanpakken en bespreken om discriminatie te voorkomen en iedereen, en met name jongeren, een gelijke kans te geven op reizen; en een uniforme toepassing en handhaving in alle lidstaten, zodat er geen nieuwe restricties komen.
Met de nodige politieke wil kunnen we als Europa tonen dat we hier snel werk van kunnen maken in een kwestie van weken. Geen tijd te verliezen!
"
Tom VANDENKENDELAERE,2021-04-28,NL,"Russia, the case of Alexei Navalny, military build-up on Ukraine's border and Russian attack in the Czech Republic (debate)",https://www.europarl.europa.eu/doceo/document/CRE-9-2021-04-28-INT-3-210-0000_NL.html,"  Tom Vandenkendelaere (PPE).   – Voorzitter, hoge vertegenwoordiger, geachte collega's, in het debat dat in februari aan onze relaties met Rusland werd gewijd – in uw aanwezigheid, mijnheer de hoge vertegenwoordiger – heb ik gezegd dat de Unie eensgezind en vastberaden moet optreden wanneer onze fundamentele waarden worden bedreigd, maar ook oog moet blijven hebben voor de behoefte aan samenwerking in strategische dossiers. Dialoog indien mogelijk, maatregelen – sancties, zeg maar – indien nodig. Dat is vandaag niet anders, hoewel de ontwikkeling in onze relatie sindsdien niet minder verontrustend is geworden. 
Inderdaad, er is helaas geen enkele reden om vandaag de dialoog met Rusland op te zoeken. Onderdrukking van de oppositie geeft duidelijk aan hoe erg het verval is van de democratie en de rechtsstaat. Agressie tegenover Oekraïne en andere landen uit de nabuurschapsregio wordt niet eens meer verhuld en neemt gestaag toe. Ook de relatie met de EU en haar lidstaten zelf gaat er – zacht uitgedrukt – op achteruit, met Tsjechië als pijnlijk voorbeeld enkele dagen geleden.
Hierover zou ik twee opmerkingen willen maken.
Ten eerste, dat de EU er alle belang bij heeft om eensgezind, of eensgezinder, en assertief, of assertiever, op te treden, met inbegrip van meer sancties indien nodig, en dat het signaal van de Raad Buitenlandse Zaken van vorige week, mijnheer de vertegenwoordiger, in dit opzicht alvast te zwak was. Om deze redenen heb ik mij ook aangesloten bij een oproep om u een voorstel te laten doen om diplomaten van de Russische vertegenwoordiging bij de EU uit te wijzen. 
Ten tweede, dat de veiligheid tegen externe dreigingen veel meer dan een maatschappelijke behoefte is en dat we een eigentijdse en wendbare NAVO nodig hebben voor ons internationaal veiligheidsbeleid.
"
Tom VANDENKENDELAERE,2021-04-28,NL,Preventing the dissemination of terrorist content online (debate),https://www.europarl.europa.eu/doceo/document/CRE-9-2021-04-28-INT-3-337-8750_NL.html,"  Tom Vandenkendelaere (PPE).   – De strijd tegen terrorisme voeren we niet alleen offline, maar moeten we ook meer en meer online voeren. Deze regelgeving wapent ons in deze strijd. Onlineplatforms zoals Google, Facebook en Twitter worden verplicht om gemelde terroristische propaganda binnen het uur van hun kanalen te verwijderen. Het is bovendien zeer positief dat de regels van toepassing zijn op alle internetbedrijven die diensten aanbieden in de EU, ongeacht waar het platform gelokaliseerd is. Het stemt me daarnaast tevreden dat we tot een duidelijke definitie zijn gekomen van wat terroristische content is en dat er toch voldoende waarborgen zijn om misbruik te voorkomen.
Toch is dit slechts een eerste stap. Met de wet inzake digitale diensten zullen we op een structurele en georganiseerde manier niet alleen terroristische propaganda aanpakken, maar ook illegale of schadelijke content. Wat illegaal is offline, hoort dat ook online te zijn, mits voldoende waarborgen worden ingebouwd ter bescherming van de vrije meningsuiting. Zo komen we steeds dichter bij een veilige en transparante internetomgeving voor elke Europese burger.
"
Tom VANDENKENDELAERE,2021-04-27,NL,The EU-UK Trade and Cooperation Agreement - The outcome of EU-UK negotiations (continuation of debate),https://www.europarl.europa.eu/doceo/document/CRE-9-2021-04-27-INT-2-123-0000_NL.html,"  Tom Vandenkendelaere (PPE).   – Voorzitter, collega’s, commissaris, we komen aan het einde van dit debat, het einde ook van een vijf jaar durend turbulent echtscheidingsproces na het brexitreferendum. En wat voor een echtscheiding is dit jammer genoeg geweest. We zijn op een punt gekomen waarbij er geen ruimte meer is voor onderhandeling, noch tijd voor opnieuw maanden van onzekerheid. Een no deal vermijden is altijd de opzet geweest, en dat zal straks ook realiteit zijn. Dat is de beste uitkomst voor onze burgers en bedrijven. Maar laat dit vooral geen eindpunt zijn. Laat het graag een beginpunt zijn. Een nieuwe duurzame relatie met het Verenigd Koninkrijk is cruciaal, maar deze moet gebaseerd zijn op vertrouwen. 
Aan het Verenigd Koninkrijk wil ik zeggen: “pacta sunt servanda”. We hebben onze nek uitgestoken als Europeanen voor een omvattende deal. Bewijs nu ook dat jullie het waard zijn. Begin met de volledige naleving van het terugtrekkingsakkoord, inclusief het Noord-Ierse protocol. De beelden van de rellen in Belfast gaven me echt rillingen. Laat het asjeblieft niet ontsporen.
Commissaris, u roep ik op om het onderste uit de kant te halen mochten de Britten zich andermaal niet naar het akkoord willen schikken. Gebruik die overeenkomst echt als een hefboom om de volledige naleving van alle gemaakte afspraken af te dwingen. De beslissing van het Europees Parlement om het akkoord goed te keuren is geen toegeving maar getuigt van verantwoordelijkheid. We blijven vastberaden en waakzaam en we verwachten hetzelfde van u, commissaris. 
Tegelijk moeten we durven vooruitkijken. Brexit zadelt de bedrijven op met extra kosten en plaatst grensregio’s voor nieuwe uitdagingen, ook bij ons in West-Vlaanderen. Om die samenwerking zo vlot mogelijk te laten verlopen, roep ik ertoe op om alle opties in overweging te nemen, inclusief green lanes. Wederzijds vertrouwen is de sleutel tot succes. Ook al bleek dat vertrouwen de afgelopen weken en maanden wankel, het zal de basis moeten zijn om op verschillende domeinen versterkt samen te werken.
"
Tom VANDENKENDELAERE,2021-03-25,NL,European strategy for data – Commission evaluation report on the implementation of the General Data Protection Regulation two years after its application (continuation of debate),https://www.europarl.europa.eu/doceo/document/CRE-9-2021-03-25-INT-2-077-0000_NL.html,"  Tom Vandenkendelaere (PPE).   – Voorzitter, de AVG is inmiddels meer dan twee jaar van kracht en we kunnen er niet omheen: de verordening bewijst haar nut. Ze zorgt voor een betere bescherming van persoonsgegevens en een breder bewustzijn onder de bevolking en zet de normen wereldwijd.
Duizenden bedrijven hebben tot nog toe hun uiterste best gedaan om volledig aan de AVG te voldoen. Ze hebben daar ook de nodige investeringen toe gedaan.
Ik wens vandaag drie opmerkingen over ons databeleid te maken. Ten eerste mogen we niet blind zijn voor de tekortkomingen en de problemen die de voorbije jaren duidelijk zijn geworden. We moeten erkennen dat de AVG voor kmo's en alledaagse verenigingen tijdrovend en duur is. Daarnaast loopt de toepassing en de handhaving niet in iedere lidstaat gelijk. Dat verstoort een goede werking van de interne markt.
Ten tweede mogen we de uitwisseling van data met derde landen niet hinderen. Adequaatheidsbeslissingen met derde landen zijn inderdaad cruciaal om bedrijven in staat te stellen om op een vlotte en met de AVG strokende manier gegevens met elkaar uit te wisselen.
Ten derde en ten laatste zijn er de nieuwe technologieën, die vaak op artificiële intelligentie gebaseerd zijn en grote hoeveelheden data behoeven om fatsoenlijk te werken. De AVG mag de Europese Unie in de wereldwijde wedloop naar innovatieve strategische technologieën niet belemmeren.
Daarom roep ik samen met mijn fractie de Commissie ertoe op in de komende maanden en jaren de effecten van de AVG op die nieuwe technologieën volledig in kaart te brengen en een plan uit te werken, opdat deze verder kunnen gedijen en zich ontwikkelen in de toekomst.
"
Tom VANDENKENDELAERE,2021-03-24,NL,Preparation of the European Council meeting of 25 and 26 March 2021 – Digital Green Certificate (debate),https://www.europarl.europa.eu/doceo/document/CRE-9-2021-03-24-INT-1-085-7500_NL.html,"  Tom Vandenkendelaere (PPE),  schriftelijk. – Ik heb voor de dringende procedure gestemd zodat het Europees Parlement het voorstel van de Europese Commissie voor een Europees vaccincertificaat – waaronder bewijzen van vaccinatie, negatieve testen of bewijzen van herstel zouden vallen – met spoed kan behandelen. Er valt geen tijd te verliezen. Het certificaat zou toestaan om het reizen in Europa weer veilig op gang te brengen en een flinke impuls te geven aan de economie. 
Er dient echter een belangrijke voorwaarde aan gekoppeld te worden. Er mag namelijk niet gediscrimineerd worden op basis van het certificaat. Iedere Europeaan moet eerst een kans op een vaccin krijgen. Tegen de zomer zou het in gebruik moeten zijn. Een Europese gemeenschappelijke aanpak is in ieders belang in vergelijking met het alternatief dat elk land op eigen houtje iets anders onderneemt. Als we op één manier honderden miljoenen mensen de kans kunnen geven om terug te keren naar een zekere maat van normaliteit, zonder het virus te verspreiden, is dat in ieders voordeel. 
Het geduld van onze burgers wordt op de proef gesteld, veel Europeanen zijn voorstander van zo’n systeem om opnieuw vrij te kunnen reizen. Het is onze plicht om dit zo snel mogelijk te bewerkstelligen.
"
Tom VANDENKENDELAERE,2021-03-11,NL,Situation in eastern Democratic Republic of Congo and the assassination of the Italian Ambassador Luca Attanasio and his entourage,https://www.europarl.europa.eu/doceo/document/CRE-9-2021-03-11-INT-4-125-0000_NL.html,"  Tom Vandenkendelaere (PPE).   – Voorzitter, over de moorden kan alleen verontwaardiging bestaan. Maar de vraag is evenzeer waarom Oost-Congo al jaren vereenzelvigd wordt met onveiligheid en ongecontroleerde milities. De overheid daar draagt uiteraard verantwoordelijkheid. Maar moeten we onszelf niet afvragen of de internationale gemeenschap de voorbije jaren doelmatiger had kunnen optreden? 
De schokkende aanslag is wat mij betreft symptomatisch voor de gegeven context. Laat minstens duidelijk zijn dat de EU meer aandacht moet schenken aan de DRC en de Grote Meren. De Unie heeft tot op vandaag het belang, ja, het strategische belang ervan onderschat of veronachtzaamd. Dat zij hoog inzet op de relaties met Afrika juichen we toe, maar dat Centraal-Afrika niet het nodige gewicht krijgt in dit beleid vraagt volgens mij om bijsturing. 
Een eerste stap is dat de EU meer en beter investeert in steun aan de Congolese regering voor de effectieve hervormingen die werden aangekondigd en in garanties dat hier daadwerkelijk vooruitgang wordt geboekt. 
"
Tom VANDENKENDELAERE,2021-03-10,NL,"Government attempts to silence free media in Poland, Hungary and Slovenia (debate)",https://www.europarl.europa.eu/doceo/document/CRE-9-2021-03-10-INT-3-173-0000_NL.html,"  Tom Vandenkendelaere (PPE).   – Voorzitter, net zoals artsen en verplegers staan ook journalisten in de frontlinie om de COVID-19-pandemie te bestrijden. En we hebben hen nodig. De aanvallen op hun mediavrijheid en zelfs soms op hun eigen persoon baren me zorgen. In een context van groeiende propaganda, desinformatie en fake news is hun rol nu nog belangrijker. 
Democratie en media gaan hand in hand. Controle door burgers, geïnformeerd door onafhankelijke media en onderzoeksjournalistiek, dient als een essentiële waakhond om de machtsverhoudingen in de samenleving in evenwicht te houden. Geïnformeerde burgers zijn ook betrokken burgers en kunnen zo hun stem doen gelden op het beleid. Vrije en onafhankelijke media zijn de spil in een democratie. Hoe zwakker de media, hoe zwakker de staat van de democratie. 
Dat lidstaten via subtiele of soms minder subtiele, maar vooral doelbewuste acties de media de mond willen snoeren, dat mogen we niet dulden. Daarom doe ik vandaag twee oproepen. Een oproep eerst en vooral aan de Europese Commissie. Step up your efforts en verscherp het onderzoek in de lidstaten op het vlak van vrije, onafhankelijke media. Werk aan die toolbox en gebruik hem ook, ook op het terrein daar waar democratie waargemaakt wordt. 
Maar ook een tweede oproep aan de lidstaten. Stel je de vraag of de media in jouw lidstaat nog voldoende onafhankelijk is en als controlerende macht kan functioneren. En vooral wees transparant, zodat de Commissie voet aan de grond krijgt in uw land en vrije media overal een evidentie wordt. 
"
Tom VANDENKENDELAERE,2021-03-10,NL,Declaration of the EU as an LGBTIQ Freedom Zone (debate),https://www.europarl.europa.eu/doceo/document/CRE-9-2021-03-10-INT-3-229-8750_NL.html,"  Tom Vandenkendelaere (PPE),  schriftelijk. – In Polen zien we zorgwekkende ontwikkelingen. Sinds maart 2019 zijn er meer dan 100 steden en gemeenten die zichzelf bestemmen als plaatsen ‘vrij van LGBTIQ-ideologie’. Lokale overheden worden opgeroepen om LGBTIQ-personen te discrimineren en LGBTIQ-acties te boycotten. LGBTIQ-vrije zones zijn een schande en een regelrechte aanval op de fundamentele rechten van de mens. De Europese samenleving is gebaseerd op gelijke kansen, non-discriminatie en respect voor de rechten van alle burgers. Vandaag stuurt het Europees Parlement het krachtige signaal aan alle LGBTIQ-personen in de EU dat ze kunnen zijn wie ze zijn, waar dan ook in de EU, door de volledige Europese Unie als vrijheidszone voor LGBTIQ-personen te bestemmen. De manier waarop we geboren worden, kent geen ideologisch fundament. Dat is de natuur. Dat is biologie. We leven in het jaar 2021, er zouden geen haat en discriminatie meer mogen zijn. Op grond van huidskleur. Van gender. Van seksuele geaardheid. Ik zal de rechten van LGBTIQ-personen blijven verdedigen tegen degenen die hen aanvallen vanuit ideologisch onverdedigbare standpunten. De Europese Unie staat voor gelijkheid, een plaats in de wereld waar iedereen dezelfde vrijheden en rechten geniet, ongeacht hoe we geboren worden.
"
Tom VANDENKENDELAERE,2021-03-08,NL,Corporate due diligence and corporate accountability (debate),https://www.europarl.europa.eu/doceo/document/CRE-9-2021-03-08-INT-1-133-0000_NL.html,"  Tom Vandenkendelaere (PPE).   – Voorzitter, slechts een op de drie bedrijven in Europa kan inschatten wat de impact is van hun activiteit op het vlak van mensenrechten en milieu. Het merendeel van de Europese bedrijven heeft er dus geen flauw benul van of er bijvoorbeeld in zijn waardeketen sprake is van kinderarbeid of het systematisch dumpen van afvalstoffen in rivieren. De wetgeving in Europa hierover is te versnipperd. Bedrijven laten bijdragen aan een duurzame keten is nochtans noodzakelijk. Vele bedrijven focussen sterk op die kortetermijnwinsten, terwijl het verduurzamen van een waardeketen op lange termijn even belangrijk is. Toch mogen we niet blind zijn voor de vele vrijwillige initiatieven die al bestaan bij onze Europese bedrijven vandaag. Vandaar dat ik deze oproep voor een Europese aanpak onderschreef. Het zou een gelijk speelveld creëren en een competitief voordeel uitbreiden naar alle bedrijven en onze interne markt, maar onder de juiste voorwaarden en mits met een proportionele aanpak. Het kan niet zo zijn dat onze kmo’s de dupe worden van deze wetgeving omdat ze zich aan het einde van de schakel bevinden, omdat ze niet over voldoende capaciteit of informatie beschikken. Vandaar dat ik de Europese Commissie met aandrang oproep om voldoende garanties in te bouwen en de administratieve last te beperken. Enkel op die manier zullen we komen tot een gedragen wetgeving die voldoende incentives geeft om een waardeketen te verduurzamen. Proportionaliteit is het sleutelwoord. 
"
Tom VANDENKENDELAERE,2021-02-09,NL,Visit of the VPC/HR to Russia in the light of the recent crackdown on protestors and the opposition (debate),https://www.europarl.europa.eu/doceo/document/CRE-9-2021-02-09-INT-2-212-5000_NL.html,"  Tom Vandenkendelaere (PPE),  schriftelijk. – We kunnen van mening verschillen over de vraag of en in welke mate het bezoek aan Moskou vanuit politiek en diplomatiek oogpunt opportuun was in de gegeven omstandigheden, maar wat we in Moskou te zien en te horen hebben gekregen was heel verontrustend. Het lot van Aleksej Navalny ligt erg gevoelig, omdat het ons raakt in de kern van de waarden die wij koesteren, maar er zijn in onze relaties met Rusland veel meer dossiers die ons zorgen baren. 
Ik ben altijd voorstander geweest – en zal dat blijven – van een tweesporenbeleid in onze relaties met landen zoals Rusland: dialoog waar mogelijk en maatregelen waar nodig. We moeten oog blijven hebben voor strategische samenwerking met dit land, maar niet op een manier die ons zelfrespect en onze geloofwaardigheid ondergraaft. Sancties en andere maatregelen staan opnieuw op de agenda nu, maar bovenal wil ik ervoor pleiten dat we met één stem spreken. Eensgezind optreden is hier veel belangrijker dan een blame game die ons intern verdeelt. Ik kijk met belangstelling uit naar het debat en de beslissingen van onze regeringsleiders in de Europese Raad van maart.
"
